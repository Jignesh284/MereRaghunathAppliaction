<resources>

    <string-array name="A">
        <item></item>
        <item>
           <![CDATA[
           <p>          ।।श्री गणेशाय नमः ।।<br />
         श्रीजानकीवल्लभो विजयते<br />
          श्री रामचरित मानस<br />
             प्रथम सोपान<br />
            (बालकाण्ड)<span id="more-5"></span><br />
              श्लोक<br />
वर्णानामर्थसंघानां रसानां छन्दसामपि।<br />
मङ्गलानां च कर्त्तारौ वन्दे वाणीविनायकौ।।1।।<br />
भवानीशङ्करौ वन्दे श्रद्धाविश्वासरूपिणौ।<br />
याभ्यां विना न पश्यन्ति सिद्धाःस्वान्तःस्थमीश्वरम्।।2।।<br />
वन्दे बोधमयं नित्यं गुरुं शङ्कररूपिणम्।<br />
यमाश्रितो हि वक्रोऽपि चन्द्रः सर्वत्र वन्द्यते।।3।।<br />
सीतारामगुणग्रामपुण्यारण्यविहारिणौ।<br />
वन्दे विशुद्धविज्ञानौ कबीश्वरकपीश्वरौ।।4।।<br />
उद्भवस्थितिसंहारकारिणीं क्लेशहारिणीम्।<br />
सर्वश्रेयस्करीं सीतां नतोऽहं रामवल्लभाम्।।5।।<br />
यन्मायावशवर्तिं विश्वमखिलं ब्रह्मादिदेवासुरा<br />
यत्सत्वादमृषैव भाति सकलं रज्जौ यथाहेर्भ्रमः।<br />
यत्पादप्लवमेकमेव हि भवाम्भोधेस्तितीर्षावतां<br />
वन्देऽहं तमशेषकारणपरं रामाख्यमीशं हरिम्।।6।।<br />
नानापुराणनिगमागमसम्मतं यद्<br />
रामायणे निगदितं क्वचिदन्यतोऽपि।<br />
स्वान्तःसुखाय तुलसी रघुनाथगाथा-<br />
भाषानिबन्धमतिमञ्जुलमातनोति।।7।।<br />
सो0-जो सुमिरत सिधि होइ गन नायक करिबर बदन।<br />
    करउ अनुग्रह सोइ बुद्धि रासि सुभ गुन सदन।।1।।<br />
    मूक होइ बाचाल पंगु चढइ गिरिबर गहन।<br />
    जासु कृपाँ सो दयाल द्रवउ सकल कलि मल दहन।।2।।<br />
    नील सरोरुह स्याम तरुन अरुन बारिज नयन।<br />
    करउ सो मम उर धाम सदा छीरसागर सयन।।3।।<br />
    कुंद इंदु सम देह उमा रमन करुना अयन।<br />
    जाहि दीन पर नेह करउ कृपा मर्दन मयन।।4।।<br />
    बंदउ गुरु पद कंज कृपा सिंधु नररूप हरि।<br />
    महामोह तम पुंज जासु बचन रबि कर निकर।।5।।<br />
बंदउ गुरु पद पदुम परागा। सुरुचि सुबास सरस अनुरागा।।<br />
अमिय मूरिमय चूरन चारू। समन सकल भव रुज परिवारू।।<br />
सुकृति संभु तन बिमल बिभूती। मंजुल मंगल मोद प्रसूती।।<br />
जन मन मंजु मुकुर मल हरनी। किएँ तिलक गुन गन बस करनी।।<br />
श्रीगुर पद नख मनि गन जोती। सुमिरत दिब्य द्रृष्टि हियँ होती।।<br />
दलन मोह तम सो सप्रकासू। बड़े भाग उर आवइ जासू।।<br />
उघरहिं बिमल बिलोचन ही के। मिटहिं दोष दुख भव रजनी के।।<br />
सूझहिं राम चरित मनि मानिक। गुपुत प्रगट जहँ जो जेहि खानिक।।<br />
दो0-जथा सुअंजन अंजि दृग साधक सिद्ध सुजान।<br />
    कौतुक देखत सैल बन भूतल भूरि निधान।।1।।<br />
 &#8211;*&#8211;*&#8211;<br />
]]></item>

        <item><![CDATA[
        गुरु पद रज मृदु मंजुल अंजन। नयन अमिअ दृग दोष बिभंजन।।<br />
तेहिं करि बिमल बिबेक बिलोचन। बरनउँ राम चरित भव मोचन।।<br />
बंदउँ प्रथम महीसुर चरना। मोह जनित संसय सब हरना।।<br />
सुजन समाज सकल गुन खानी। करउँ प्रनाम सप्रेम सुबानी।।<br />
साधु चरित सुभ चरित कपासू। निरस बिसद गुनमय फल जासू।।<br />
जो सहि दुख परछिद्र दुरावा। बंदनीय जेहिं जग जस पावा।।<br />
मुद मंगलमय संत समाजू। जो जग जंगम तीरथराजू।।<br />
राम भक्ति जहँ सुरसरि धारा। सरसइ ब्रह्म बिचार प्रचारा।।<br />
बिधि निषेधमय कलि मल हरनी। करम कथा रबिनंदनि बरनी।।<br />
हरि हर कथा बिराजति बेनी। सुनत सकल मुद मंगल देनी।।<br />
बटु बिस्वास अचल निज धरमा। तीरथराज समाज सुकरमा।।<br />
सबहिं सुलभ सब दिन सब देसा। सेवत सादर समन कलेसा।।<br />
अकथ अलौकिक तीरथराऊ। देइ सद्य फल प्रगट प्रभाऊ।।<br />
दो0-सुनि समुझहिं जन मुदित मन मज्जहिं अति अनुराग।<br />
   लहहिं चारि फल अछत तनु साधु समाज प्रयाग।।2।।<br />
 &#8211;*&#8211;*&#8211;<br />


        ]]></item>
        <item><![CDATA[
मज्जन फल पेखिअ ततकाला। काक होहिं पिक बकउ मराला।।<br />
सुनि आचरज करै जनि कोई। सतसंगति महिमा नहिं गोई।।<br />
बालमीक नारद घटजोनी। निज निज मुखनि कही निज होनी।।<br />
जलचर थलचर नभचर नाना। जे जड़ चेतन जीव जहाना।।<br />
मति कीरति गति भूति भलाई। जब जेहिं जतन जहाँ जेहिं पाई।।<br />
सो जानब सतसंग प्रभाऊ। लोकहुँ बेद न आन उपाऊ।।<br />
बिनु सतसंग बिबेक न होई। राम कृपा बिनु सुलभ न सोई।।<br />
सतसंगत मुद मंगल मूला। सोइ फल सिधि सब साधन फूला।।<br />
सठ सुधरहिं सतसंगति पाई। पारस परस कुधात सुहाई।।<br />
बिधि बस सुजन कुसंगत परहीं। फनि मनि सम निज गुन अनुसरहीं।।<br />
बिधि हरि हर कबि कोबिद बानी। कहत साधु महिमा सकुचानी।।<br />
सो मो सन कहि जात न कैसें। साक बनिक मनि गुन गन जैसें।।<br />
दो0-बंदउँ संत समान चित हित अनहित नहिं कोइ।<br />
   अंजलि गत सुभ सुमन जिमि सम सुगंध कर दोइ।।3(क)।।<br />
   संत सरल चित जगत हित जानि सुभाउ सनेहु।<br />
   बालबिनय सुनि करि कृपा राम चरन रति देहु।।3(ख)।।<br />
 &#8211;*&#8211;*&#8211;<br />

        ]]></item>
        <item><![CDATA[
बहुरि बंदि खल गन सतिभाएँ। जे बिनु काज दाहिनेहु बाएँ।।<br />
पर हित हानि लाभ जिन्ह केरें। उजरें हरष बिषाद बसेरें।।<br />
हरि हर जस राकेस राहु से। पर अकाज भट सहसबाहु से।।<br />
जे पर दोष लखहिं सहसाखी। पर हित घृत जिन्ह के मन माखी।।<br />
तेज कृसानु रोष महिषेसा। अघ अवगुन धन धनी धनेसा।।<br />
उदय केत सम हित सबही के। कुंभकरन सम सोवत नीके।।<br />
पर अकाजु लगि तनु परिहरहीं। जिमि हिम उपल कृषी दलि गरहीं।।<br />
बंदउँ खल जस सेष सरोषा। सहस बदन बरनइ पर दोषा।।<br />
पुनि प्रनवउँ पृथुराज समाना। पर अघ सुनइ सहस दस काना।।<br />
बहुरि सक्र सम बिनवउँ तेही। संतत सुरानीक हित जेही।।<br />
बचन बज्र जेहि सदा पिआरा। सहस नयन पर दोष निहारा।।<br />
दो0-उदासीन अरि मीत हित सुनत जरहिं खल रीति।<br />
   जानि पानि जुग जोरि जन बिनती करइ सप्रीति।।4।।<br />
 &#8211;*&#8211;*&#8211;<br />

        ]]></item>
        <item><![CDATA[
मैं अपनी दिसि कीन्ह निहोरा। तिन्ह निज ओर न लाउब भोरा।।<br />
बायस पलिअहिं अति अनुरागा। होहिं निरामिष कबहुँ कि कागा।।<br />
बंदउँ संत असज्जन चरना। दुखप्रद उभय बीच कछु बरना।।<br />
बिछुरत एक प्रान हरि लेहीं। मिलत एक दुख दारुन देहीं।।<br />
उपजहिं एक संग जग माहीं। जलज जोंक जिमि गुन बिलगाहीं।।<br />
सुधा सुरा सम साधू असाधू। जनक एक जग जलधि अगाधू।।<br />
भल अनभल निज निज करतूती। लहत सुजस अपलोक बिभूती।।<br />
सुधा सुधाकर सुरसरि साधू। गरल अनल कलिमल सरि ब्याधू।।<br />
गुन अवगुन जानत सब कोई। जो जेहि भाव नीक तेहि सोई।।<br />
दो0-भलो भलाइहि पै लहइ लहइ निचाइहि नीचु।<br />
    सुधा सराहिअ अमरताँ गरल सराहिअ मीचु।।5।।<br />
 &#8211;*&#8211;*&#8211;<br />

        ]]></item>
        <item><![CDATA[
खल अघ अगुन साधू गुन गाहा। उभय अपार उदधि अवगाहा।।<br />
तेहि तें कछु गुन दोष बखाने। संग्रह त्याग न बिनु पहिचाने।।<br />
भलेउ पोच सब बिधि उपजाए। गनि गुन दोष बेद बिलगाए।।<br />
कहहिं बेद इतिहास पुराना। बिधि प्रपंचु गुन अवगुन साना।।<br />
दुख सुख पाप पुन्य दिन राती। साधु असाधु सुजाति कुजाती।।<br />
दानव देव ऊँच अरु नीचू। अमिअ सुजीवनु माहुरु मीचू।।<br />
माया ब्रह्म जीव जगदीसा। लच्छि अलच्छि रंक अवनीसा।।<br />
कासी मग सुरसरि क्रमनासा। मरु मारव महिदेव गवासा।।<br />
सरग नरक अनुराग बिरागा। निगमागम गुन दोष बिभागा।।<br />
दो0-जड़ चेतन गुन दोषमय बिस्व कीन्ह करतार।<br />
   संत हंस गुन गहहिं पय परिहरि बारि बिकार।।6।।<br />
 &#8211;*&#8211;*&#8211;<br />

        ]]></item>
        <item><![CDATA[
अस बिबेक जब देइ बिधाता। तब तजि दोष गुनहिं मनु राता।।<br />
काल सुभाउ करम बरिआई। भलेउ प्रकृति बस चुकइ भलाई।।<br />
सो सुधारि हरिजन जिमि लेहीं। दलि दुख दोष बिमल जसु देहीं।।<br />
खलउ करहिं भल पाइ सुसंगू। मिटइ न मलिन सुभाउ अभंगू।।<br />
लखि सुबेष जग बंचक जेऊ। बेष प्रताप पूजिअहिं तेऊ।।<br />
उधरहिं अंत न होइ निबाहू। कालनेमि जिमि रावन राहू।।<br />
किएहुँ कुबेष साधु सनमानू। जिमि जग जामवंत हनुमानू।।<br />
हानि कुसंग सुसंगति लाहू। लोकहुँ बेद बिदित सब काहू।।<br />
गगन चढ़इ रज पवन प्रसंगा। कीचहिं मिलइ नीच जल संगा।।<br />
साधु असाधु सदन सुक सारीं। सुमिरहिं राम देहिं गनि गारी।।<br />
धूम कुसंगति कारिख होई। लिखिअ पुरान मंजु मसि सोई।।<br />
सोइ जल अनल अनिल संघाता। होइ जलद जग जीवन दाता।।<br />
दो0-ग्रह भेषज जल पवन पट पाइ कुजोग सुजोग।<br />
   होहि कुबस्तु सुबस्तु जग लखहिं सुलच्छन लोग।।7(क)।।<br />
   सम प्रकास तम पाख दुहुँ नाम भेद बिधि कीन्ह।<br />
   ससि सोषक पोषक समुझि जग जस अपजस दीन्ह।।7(ख)।।<br />
   जड़ चेतन जग जीव जत सकल राममय जानि।<br />
   बंदउँ सब के पद कमल सदा जोरि जुग पानि।।7(ग)।।<br />
   देव दनुज नर नाग खग प्रेत पितर गंधर्ब।<br />
   बंदउँ किंनर रजनिचर कृपा करहु अब सर्ब।।7(घ)।।<br />
 &#8211;*&#8211;*&#8211;<br />

        ]]></item>
        <item><![CDATA[
        आकर चारि लाख चौरासी। जाति जीव जल थल नभ बासी।।<br />
सीय राममय सब जग जानी। करउँ प्रनाम जोरि जुग पानी।।<br />
जानि कृपाकर किंकर मोहू। सब मिलि करहु छाड़ि छल छोहू।।<br />
निज बुधि बल भरोस मोहि नाहीं। तातें बिनय करउँ सब पाही।।<br />
करन चहउँ रघुपति गुन गाहा। लघु मति मोरि चरित अवगाहा।।<br />
सूझ न एकउ अंग उपाऊ। मन मति रंक मनोरथ राऊ।।<br />
मति अति नीच ऊँचि रुचि आछी। चहिअ अमिअ जग जुरइ न छाछी।।<br />
छमिहहिं सज्जन मोरि ढिठाई। सुनिहहिं बालबचन मन लाई।।<br />
जौ बालक कह तोतरि बाता। सुनहिं मुदित मन पितु अरु माता।।<br />
हँसिहहि कूर कुटिल कुबिचारी। जे पर दूषन भूषनधारी।।<br />
निज कवित केहि लाग न नीका। सरस होउ अथवा अति फीका।।<br />
जे पर भनिति सुनत हरषाही। ते बर पुरुष बहुत जग नाहीं।।<br />
जग बहु नर सर सरि सम भाई। जे निज बाढ़ि बढ़हिं जल पाई।।<br />
सज्जन सकृत सिंधु सम कोई। देखि पूर बिधु बाढ़इ जोई।।<br />
दो0-भाग छोट अभिलाषु बड़ करउँ एक बिस्वास।<br />
   पैहहिं सुख सुनि सुजन सब खल करहहिं उपहास।।8।।<br />
 &#8211;*&#8211;*&#8211;<br />

        ]]></item>
        <item><![CDATA[
        खल परिहास होइ हित मोरा। काक कहहिं कलकंठ कठोरा।।<br />
हंसहि बक दादुर चातकही। हँसहिं मलिन खल बिमल बतकही।।<br />
कबित रसिक न राम पद नेहू। तिन्ह कहँ सुखद हास रस एहू।।<br />
भाषा भनिति भोरि मति मोरी। हँसिबे जोग हँसें नहिं खोरी।।<br />
प्रभु पद प्रीति न सामुझि नीकी। तिन्हहि कथा सुनि लागहि फीकी।।<br />
हरि हर पद रति मति न कुतरकी। तिन्ह कहुँ मधुर कथा रघुवर की।।<br />
राम भगति भूषित जियँ जानी। सुनिहहिं सुजन सराहि सुबानी।।<br />
कबि न होउँ नहिं बचन प्रबीनू। सकल कला सब बिद्या हीनू।।<br />
आखर अरथ अलंकृति नाना। छंद प्रबंध अनेक बिधाना।।<br />
भाव भेद रस भेद अपारा। कबित दोष गुन बिबिध प्रकारा।।<br />
कबित बिबेक एक नहिं मोरें। सत्य कहउँ लिखि कागद कोरे।।<br />
दो0-भनिति मोरि सब गुन रहित बिस्व बिदित गुन एक।<br />
   सो बिचारि सुनिहहिं सुमति जिन्ह कें बिमल बिवेक।।9।।</p>
<p> &#8211;*&#8211;*&#8211; </p>

        ]]></item>
        <item><![CDATA[
        <p>मनि मानिक मुकुता छबि जैसी। अहि गिरि गज सिर सोह न तैसी।।<br />
नृप किरीट तरुनी तनु पाई। लहहिं सकल सोभा अधिकाई।।<br />
तैसेहिं सुकबि कबित बुध कहहीं। उपजहिं अनत अनत छबि लहहीं।।<br />
भगति हेतु बिधि भवन बिहाई। सुमिरत सारद आवति धाई।।<br />
राम चरित सर बिनु अन्हवाएँ। सो श्रम जाइ न कोटि उपाएँ।।<br />
कबि कोबिद अस हृदयँ बिचारी। गावहिं हरि जस कलि मल हारी।।<br />
कीन्हें प्राकृत जन गुन गाना। सिर धुनि गिरा लगत पछिताना।।<br />
हृदय सिंधु मति सीप समाना। स्वाति सारदा कहहिं सुजाना।।<br />
जौं बरषइ बर बारि बिचारू। होहिं कबित मुकुतामनि चारू।।<br />
दो0-जुगुति बेधि पुनि पोहिअहिं रामचरित बर ताग।<br />
   पहिरहिं सज्जन बिमल उर सोभा अति अनुराग।।11।।<br />
 &#8211;*&#8211;*&#8211;<br />

        ]]></item>
        <item><![CDATA[
        जे जनमे कलिकाल कराला। करतब बायस बेष मराला।।<br />
चलत कुपंथ बेद मग छाँड़े। कपट कलेवर कलि मल भाँड़ें।।<br />
बंचक भगत कहाइ राम के। किंकर कंचन कोह काम के।।<br />
तिन्ह महँ प्रथम रेख जग मोरी। धींग धरमध्वज धंधक धोरी।।<br />
जौं अपने अवगुन सब कहऊँ। बाढ़इ कथा पार नहिं लहऊँ।।<br />
ताते मैं अति अलप बखाने। थोरे महुँ जानिहहिं सयाने।।<br />
समुझि बिबिधि बिधि बिनती मोरी। कोउ न कथा सुनि देइहि खोरी।।<br />
एतेहु पर करिहहिं जे असंका। मोहि ते अधिक ते जड़ मति रंका।।<br />
कबि न होउँ नहिं चतुर कहावउँ। मति अनुरूप राम गुन गावउँ।।<br />
कहँ रघुपति के चरित अपारा। कहँ मति मोरि निरत संसारा।।<br />
जेहिं मारुत गिरि मेरु उड़ाहीं। कहहु तूल केहि लेखे माहीं।।<br />
समुझत अमित राम प्रभुताई। करत कथा मन अति कदराई।।<br />
दो0-सारद सेस महेस बिधि आगम निगम पुरान।<br />
   नेति नेति कहि जासु गुन करहिं निरंतर गान।।12।।<br />
 &#8211;*&#8211;*&#8211;<br />

        ]]></item>
        <item><![CDATA[
        सब जानत प्रभु प्रभुता सोई। तदपि कहें बिनु रहा न कोई।।<br />
तहाँ बेद अस कारन राखा। भजन प्रभाउ भाँति बहु भाषा।।<br />
एक अनीह अरूप अनामा। अज सच्चिदानंद पर धामा।।<br />
ब्यापक बिस्वरूप भगवाना। तेहिं धरि देह चरित कृत नाना।।<br />
सो केवल भगतन हित लागी। परम कृपाल प्रनत अनुरागी।।<br />
जेहि जन पर ममता अति छोहू। जेहिं करुना करि कीन्ह न कोहू।।<br />
गई बहोर गरीब नेवाजू। सरल सबल साहिब रघुराजू।।<br />
बुध बरनहिं हरि जस अस जानी। करहि पुनीत सुफल निज बानी।।<br />
तेहिं बल मैं रघुपति गुन गाथा। कहिहउँ नाइ राम पद माथा।।<br />
मुनिन्ह प्रथम हरि कीरति गाई। तेहिं मग चलत सुगम मोहि भाई।।</p>
<p>दो0-अति अपार जे सरित बर जौं नृप सेतु कराहिं।<br />
    चढि पिपीलिकउ परम लघु बिनु श्रम पारहि जाहिं।।13।।<br />
 &#8211;*&#8211;*&#8211;<br />

        ]]></item>
        <item><![CDATA[
        एहि प्रकार बल मनहि देखाई। करिहउँ रघुपति कथा सुहाई।।<br />
ब्यास आदि कबि पुंगव नाना। जिन्ह सादर हरि सुजस बखाना।।<br />
चरन कमल बंदउँ तिन्ह केरे। पुरवहुँ सकल मनोरथ मेरे।।<br />
कलि के कबिन्ह करउँ परनामा। जिन्ह बरने रघुपति गुन ग्रामा।।<br />
जे प्राकृत कबि परम सयाने। भाषाँ जिन्ह हरि चरित बखाने।।<br />
भए जे अहहिं जे होइहहिं आगें। प्रनवउँ सबहिं कपट सब त्यागें।।<br />
होहु प्रसन्न देहु बरदानू। साधु समाज भनिति सनमानू।।<br />
जो प्रबंध बुध नहिं आदरहीं। सो श्रम बादि बाल कबि करहीं।।<br />
कीरति भनिति भूति भलि सोई। सुरसरि सम सब कहँ हित होई।।<br />
राम सुकीरति भनिति भदेसा। असमंजस अस मोहि अँदेसा।।<br />
तुम्हरी कृपा सुलभ सोउ मोरे। सिअनि सुहावनि टाट पटोरे।।<br />
दो0-सरल कबित कीरति बिमल सोइ आदरहिं सुजान।<br />
   सहज बयर बिसराइ रिपु जो सुनि करहिं बखान।।14(क)।।<br />
   सो न होइ बिनु बिमल मति मोहि मति बल अति थोर।<br />
   करहु कृपा हरि जस कहउँ पुनि पुनि करउँ निहोर।।14(ख)।।<br />
   कबि कोबिद रघुबर चरित मानस मंजु मराल।<br />
   बाल बिनय सुनि सुरुचि लखि मोपर होहु कृपाल।।14(ग)।।<br />
 &#8211;*&#8211;*&#8211;<br />

        ]]></item>
        <item><![CDATA[
        सो0-बंदउँ मुनि पद कंजु रामायन जेहिं निरमयउ।<br />
    सखर सुकोमल मंजु दोष रहित दूषन सहित।।14(घ)।।<br />
    बंदउँ चारिउ बेद भव बारिधि बोहित सरिस।<br />
    जिन्हहि न सपनेहुँ खेद बरनत रघुबर बिसद जसु।।14(ङ)।।<br />
    बंदउँ बिधि पद रेनु भव सागर जेहि कीन्ह जहँ।<br />
    संत सुधा ससि धेनु प्रगटे खल बिष बारुनी।।14(च)।।<br />
दो0-बिबुध बिप्र बुध ग्रह चरन बंदि कहउँ कर जोरि।<br />
   होइ प्रसन्न पुरवहु सकल मंजु मनोरथ मोरि।।14(छ)।।<br />
 &#8211;*&#8211;*&#8211;<br />

        ]]></item>
        <item><![CDATA[
        पुनि बंदउँ सारद सुरसरिता। जुगल पुनीत मनोहर चरिता।।<br />
मज्जन पान पाप हर एका। कहत सुनत एक हर अबिबेका।।<br />
गुर पितु मातु महेस भवानी। प्रनवउँ दीनबंधु दिन दानी।।<br />
सेवक स्वामि सखा सिय पी के। हित निरुपधि सब बिधि तुलसीके।।<br />
कलि बिलोकि जग हित हर गिरिजा। साबर मंत्र जाल जिन्ह सिरिजा।।<br />
अनमिल आखर अरथ न जापू। प्रगट प्रभाउ महेस प्रतापू।।<br />
सो उमेस मोहि पर अनुकूला। करिहिं कथा मुद मंगल मूला।।<br />
सुमिरि सिवा सिव पाइ पसाऊ। बरनउँ रामचरित चित चाऊ।।<br />
भनिति मोरि सिव कृपाँ बिभाती। ससि समाज मिलि मनहुँ सुराती।।<br />
जे एहि कथहि सनेह समेता। कहिहहिं सुनिहहिं समुझि सचेता।।<br />
होइहहिं राम चरन अनुरागी। कलि मल रहित सुमंगल भागी।।<br />
दो0-सपनेहुँ साचेहुँ मोहि पर जौं हर गौरि पसाउ।<br />
   तौ फुर होउ जो कहेउँ सब भाषा भनिति प्रभाउ।।15।।<br />
 &#8211;*&#8211;*&#8211;<br />

        ]]></item>
        <item><![CDATA[
        बंदउँ अवध पुरी अति पावनि। सरजू सरि कलि कलुष नसावनि।।<br />
प्रनवउँ पुर नर नारि बहोरी। ममता जिन्ह पर प्रभुहि न थोरी।।<br />
सिय निंदक अघ ओघ नसाए। लोक बिसोक बनाइ बसाए।।<br />
बंदउँ कौसल्या दिसि प्राची। कीरति जासु सकल जग माची।।<br />
प्रगटेउ जहँ रघुपति ससि चारू। बिस्व सुखद खल कमल तुसारू।।<br />
दसरथ राउ सहित सब रानी। सुकृत सुमंगल मूरति मानी।।<br />
करउँ प्रनाम करम मन बानी। करहु कृपा सुत सेवक जानी।।<br />
जिन्हहि बिरचि बड़ भयउ बिधाता। महिमा अवधि राम पितु माता।।<br />
सो0-बंदउँ अवध भुआल सत्य प्रेम जेहि राम पद।<br />
    बिछुरत दीनदयाल प्रिय तनु तृन इव परिहरेउ।।16।।<br />

        ]]></item>
        <item><![CDATA[
        प्रनवउँ परिजन सहित बिदेहू। जाहि राम पद गूढ़ सनेहू।।<br />
जोग भोग महँ राखेउ गोई। राम बिलोकत प्रगटेउ सोई।।<br />
प्रनवउँ प्रथम भरत के चरना। जासु नेम ब्रत जाइ न बरना।।<br />
राम  चरन पंकज मन जासू। लुबुध मधुप इव तजइ न पासू।।<br />
बंदउँ लछिमन पद जलजाता। सीतल सुभग भगत सुख दाता।।<br />
रघुपति कीरति बिमल पताका। दंड समान भयउ जस जाका।।<br />
सेष सहस्त्रसीस जग कारन। जो अवतरेउ भूमि भय टारन।।<br />
सदा सो सानुकूल रह मो पर। कृपासिंधु सौमित्रि गुनाकर।।<br />
रिपुसूदन पद कमल नमामी। सूर सुसील भरत अनुगामी।।<br />
महावीर बिनवउँ हनुमाना। राम जासु जस आप बखाना।।<br />
सो0-प्रनवउँ पवनकुमार खल बन पावक ग्यानधन।<br />
    जासु हृदय आगार बसहिं राम सर चाप धर।।17।।<br />

        ]]></item>
        <item><![CDATA[
        कपिपति रीछ निसाचर राजा। अंगदादि जे कीस समाजा।।<br />
बंदउँ सब के चरन सुहाए। अधम सरीर राम जिन्ह पाए।।<br />
रघुपति चरन उपासक जेते। खग मृग सुर नर असुर समेते।।<br />
बंदउँ पद सरोज सब केरे। जे बिनु काम राम के चेरे।।<br />
सुक सनकादि भगत मुनि नारद। जे मुनिबर बिग्यान बिसारद।।<br />
प्रनवउँ सबहिं धरनि धरि सीसा। करहु कृपा जन जानि मुनीसा।।<br />
जनकसुता जग जननि जानकी। अतिसय प्रिय करुना निधान की।।<br />
ताके जुग पद कमल मनावउँ। जासु कृपाँ निरमल मति पावउँ।।<br />
पुनि मन बचन कर्म रघुनायक। चरन कमल बंदउँ सब लायक।।<br />
राजिवनयन धरें धनु सायक। भगत बिपति भंजन सुख दायक।।<br />
दो0-गिरा अरथ जल बीचि सम कहिअत भिन्न न भिन्न।<br />
   बदउँ सीता राम पद जिन्हहि परम प्रिय खिन्न।।18।।<br />

        ]]></item>
        <item><![CDATA[
        बंदउँ नाम राम रघुवर को। हेतु कृसानु भानु हिमकर को।।<br />
बिधि हरि हरमय बेद प्रान सो। अगुन अनूपम गुन निधान सो।।<br />
महामंत्र जोइ जपत महेसू। कासीं मुकुति हेतु उपदेसू।।<br />
महिमा जासु जान गनराउ। प्रथम पूजिअत नाम प्रभाऊ।।<br />
जान आदिकबि नाम प्रतापू। भयउ सुद्ध करि उलटा जापू।।<br />
सहस नाम सम सुनि सिव बानी। जपि जेई पिय संग भवानी।।<br />
हरषे हेतु हेरि हर ही को। किय भूषन तिय भूषन ती को।।<br />
नाम प्रभाउ जान सिव नीको। कालकूट फलु दीन्ह अमी को।।<br />
दो0-बरषा रितु रघुपति भगति तुलसी सालि सुदास।।<br />
   राम नाम बर बरन जुग सावन भादव मास।।19।।<br />

        ]]></item>
        <item><![CDATA[
        आखर मधुर मनोहर दोऊ। बरन बिलोचन जन जिय जोऊ।।<br />
सुमिरत सुलभ सुखद सब काहू। लोक लाहु परलोक निबाहू।।<br />
कहत सुनत सुमिरत सुठि नीके। राम लखन सम प्रिय तुलसी के।।<br />
बरनत बरन प्रीति बिलगाती। ब्रह्म जीव सम सहज सँघाती।।<br />
नर नारायन सरिस सुभ्राता। जग पालक बिसेषि जन त्राता।।<br />
भगति सुतिय कल करन बिभूषन। जग हित हेतु बिमल बिधु पूषन ।<br />
स्वाद तोष सम सुगति सुधा के। कमठ सेष सम धर बसुधा के।।<br />
जन मन मंजु कंज मधुकर से। जीह जसोमति हरि हलधर से।।<br />
दो0-एकु छत्रु एकु मुकुटमनि सब बरननि पर जोउ।<br />
   तुलसी रघुबर नाम के बरन बिराजत दोउ।।20।।<br />

        ]]></item>
        <item><![CDATA[
        समुझत सरिस नाम अरु नामी। प्रीति परसपर प्रभु अनुगामी।।<br />
नाम रूप दुइ ईस उपाधी। अकथ अनादि सुसामुझि साधी।।<br />
को बड़ छोट कहत अपराधू। सुनि गुन भेद समुझिहहिं साधू।।<br />
देखिअहिं रूप नाम आधीना। रूप ग्यान नहिं नाम बिहीना।।<br />
रूप बिसेष नाम बिनु जानें। करतल गत न परहिं पहिचानें।।<br />
सुमिरिअ नाम रूप बिनु देखें। आवत हृदयँ सनेह बिसेषें।।<br />
नाम रूप गति अकथ कहानी। समुझत सुखद न परति बखानी।।<br />
अगुन सगुन बिच नाम सुसाखी। उभय प्रबोधक चतुर दुभाषी।।<br />
दो0-राम नाम मनिदीप धरु जीह देहरी द्वार।<br />
   तुलसी भीतर बाहेरहुँ जौं चाहसि उजिआर।।21।।<br />

        ]]></item>
        <item><![CDATA[
        नाम जीहँ जपि जागहिं जोगी। बिरति बिरंचि प्रपंच बियोगी।।<br />
ब्रह्मसुखहि अनुभवहिं अनूपा। अकथ अनामय नाम न रूपा।।<br />
जाना चहहिं गूढ़ गति जेऊ। नाम जीहँ जपि जानहिं तेऊ।।<br />
साधक नाम जपहिं लय लाएँ। होहिं सिद्ध अनिमादिक पाएँ।।<br />
जपहिं नामु जन आरत भारी। मिटहिं कुसंकट होहिं सुखारी।।<br />
राम भगत जग चारि प्रकारा। सुकृती चारिउ अनघ उदारा।।<br />
चहू चतुर कहुँ नाम अधारा। ग्यानी प्रभुहि बिसेषि पिआरा।।<br />
चहुँ जुग चहुँ श्रुति ना प्रभाऊ। कलि बिसेषि नहिं आन उपाऊ।।<br />
दो0-सकल कामना हीन जे राम भगति रस लीन।<br />
   नाम सुप्रेम पियूष हद तिन्हहुँ किए मन मीन।।22।।<br />

        ]]></item>
        <item><![CDATA[
        अगुन सगुन दुइ ब्रह्म सरूपा। अकथ अगाध अनादि अनूपा।।<br />
मोरें मत बड़ नामु दुहू तें। किए जेहिं जुग निज बस निज बूतें।।<br />
प्रोढ़ि सुजन जनि जानहिं जन की। कहउँ प्रतीति प्रीति रुचि मन की।।<br />
एकु दारुगत देखिअ एकू। पावक सम जुग ब्रह्म बिबेकू।।<br />
उभय अगम जुग सुगम नाम तें। कहेउँ नामु बड़ ब्रह्म राम तें।।<br />
ब्यापकु एकु ब्रह्म अबिनासी। सत चेतन धन आनँद रासी।।<br />
अस प्रभु हृदयँ अछत अबिकारी। सकल जीव जग दीन दुखारी।।<br />
नाम निरूपन नाम जतन तें। सोउ प्रगटत जिमि मोल रतन तें।।<br />
दो0-निरगुन तें एहि भाँति बड़ नाम प्रभाउ अपार।<br />
   कहउँ नामु बड़ राम तें निज बिचार अनुसार।।23।। <br/>

        ]]></item>
        <item><![CDATA[
        राम भगत हित नर तनु धारी। सहि संकट किए साधु सुखारी।।<br />
नामु सप्रेम जपत अनयासा। भगत होहिं मुद मंगल बासा।।<br />
राम एक तापस तिय तारी। नाम कोटि खल कुमति सुधारी।।<br />
रिषि हित राम सुकेतुसुता की। सहित सेन सुत कीन्ह बिबाकी।।<br />
सहित दोष दुख दास दुरासा। दलइ नामु जिमि रबि निसि नासा।।<br />
भंजेउ राम आपु भव चापू। भव भय भंजन नाम प्रतापू।।<br />
दंडक बनु प्रभु कीन्ह सुहावन। जन मन अमित नाम किए पावन।।।<br />
निसिचर निकर दले रघुनंदन। नामु सकल कलि कलुष निकंदन।।<br />
दो0-सबरी गीध सुसेवकनि सुगति दीन्हि रघुनाथ।<br />
   नाम उधारे अमित खल बेद बिदित गुन गाथ।।24।।<br>

        ]]></item>
        <item><![CDATA[
        राम सुकंठ बिभीषन दोऊ। राखे सरन जान सबु कोऊ।।<br />
नाम गरीब अनेक नेवाजे। लोक बेद बर बिरिद बिराजे।।<br />
राम भालु कपि कटकु बटोरा। सेतु हेतु श्रमु कीन्ह न थोरा।।<br />
नामु लेत भवसिंधु सुखाहीं। करहु बिचारु सुजन मन माहीं।।<br />
राम सकुल रन रावनु मारा। सीय सहित निज पुर पगु धारा।।<br />
राजा रामु अवध रजधानी। गावत गुन सुर मुनि बर बानी।।<br />
सेवक सुमिरत नामु सप्रीती। बिनु श्रम प्रबल मोह दलु जीती।।<br />
फिरत सनेहँ मगन सुख अपनें। नाम प्रसाद सोच नहिं सपनें।।<br />
दो0-ब्रह्म राम तें नामु बड़ बर दायक बर दानि।<br />
    रामचरित सत कोटि महँ लिय महेस जियँ जानि।।25।।<br />
           मासपारायण, पहला विश्राम<br />

        ]]></item>
        <item><![CDATA[
        नाम प्रसाद संभु अबिनासी। साजु अमंगल मंगल रासी।।<br />
सुक सनकादि सिद्ध मुनि जोगी। नाम प्रसाद ब्रह्मसुख भोगी।।<br />
नारद जानेउ नाम प्रतापू। जग प्रिय हरि हरि हर प्रिय आपू।।<br />
नामु जपत प्रभु कीन्ह प्रसादू। भगत सिरोमनि भे प्रहलादू।।<br />
ध्रुवँ सगलानि जपेउ हरि नाऊँ। पायउ अचल अनूपम ठाऊँ।।<br />
सुमिरि पवनसुत पावन नामू। अपने बस करि राखे रामू।।<br />
अपतु अजामिलु गजु गनिकाऊ। भए मुकुत हरि नाम प्रभाऊ।।<br />
कहौं कहाँ लगि नाम बड़ाई। रामु न सकहिं नाम गुन गाई।।<br />
दो0-नामु राम को कलपतरु कलि कल्यान निवासु।<br />
    जो सुमिरत भयो भाँग तें तुलसी तुलसीदासु।।26।।<br />
        ]]></item>
        <item><![CDATA[
        चहुँ जुग तीनि काल तिहुँ लोका। भए नाम जपि जीव बिसोका।।<br />
बेद पुरान संत मत एहू। सकल सुकृत फल राम सनेहू।।<br />
ध्यानु प्रथम जुग मखबिधि दूजें। द्वापर परितोषत प्रभु पूजें।।<br />
कलि केवल मल मूल मलीना। पाप पयोनिधि जन जन मीना।।<br />
नाम कामतरु काल कराला। सुमिरत समन सकल जग जाला।।<br />
राम नाम कलि अभिमत दाता। हित परलोक लोक पितु माता।।<br />
नहिं कलि करम न भगति बिबेकू। राम नाम अवलंबन एकू।।<br />
कालनेमि कलि कपट निधानू। नाम सुमति समरथ हनुमानू।।<br />
दो0-राम नाम नरकेसरी कनककसिपु कलिकाल।<br />
   जापक जन प्रहलाद जिमि पालिहि दलि सुरसाल।।27।।<br />
        ]]></item>
        <item><![CDATA[
        भायँ कुभायँ अनख आलसहूँ। नाम जपत मंगल दिसि दसहूँ।।<br />
सुमिरि सो नाम राम गुन गाथा। करउँ नाइ रघुनाथहि माथा।।<br />
मोरि सुधारिहि सो सब भाँती। जासु कृपा नहिं कृपाँ अघाती।।<br />
राम सुस्वामि कुसेवकु मोसो। निज दिसि दैखि दयानिधि पोसो।।<br />
लोकहुँ बेद सुसाहिब रीतीं। बिनय सुनत पहिचानत प्रीती।।<br />
गनी गरीब ग्रामनर नागर। पंडित मूढ़ मलीन उजागर।।<br />
सुकबि कुकबि निज मति अनुहारी। नृपहि सराहत सब नर नारी।।<br />
साधु सुजान सुसील नृपाला। ईस अंस भव परम कृपाला।।<br />
सुनि सनमानहिं सबहि सुबानी। भनिति भगति नति गति पहिचानी।।<br />
यह प्राकृत महिपाल सुभाऊ। जान सिरोमनि कोसलराऊ।।<br />
रीझत राम सनेह निसोतें। को जग मंद मलिनमति मोतें।।<br />
दो0-सठ सेवक की प्रीति रुचि रखिहहिं राम कृपालु।<br />
   उपल किए जलजान जेहिं सचिव सुमति कपि भालु।।28(क)।।<br />
   हौहु कहावत सबु कहत राम सहत उपहास।<br />
   साहिब सीतानाथ सो सेवक तुलसीदास।।28(ख)।।<br />

        ]]></item>
        <item><![CDATA[
        अति बड़ि मोरि ढिठाई खोरी। सुनि अघ नरकहुँ नाक सकोरी।।<br />
समुझि सहम मोहि अपडर अपनें। सो सुधि राम कीन्हि नहिं सपनें।।<br />
सुनि अवलोकि सुचित चख चाही। भगति मोरि मति स्वामि सराही।।<br />
कहत नसाइ होइ हियँ नीकी। रीझत राम जानि जन जी की।।<br />
रहति न प्रभु चित चूक किए की। करत सुरति सय बार हिए की।।<br />
जेहिं अघ बधेउ ब्याध जिमि बाली। फिरि सुकंठ सोइ कीन्ह कुचाली।।<br />
सोइ करतूति बिभीषन केरी। सपनेहुँ सो न राम हियँ हेरी।।<br />
ते भरतहि भेंटत सनमाने। राजसभाँ रघुबीर बखाने।।<br />
दो0-प्रभु तरु तर कपि डार पर ते किए आपु समान।।<br />
   तुलसी कहूँ न राम से साहिब सीलनिधान।।29(क)।।<br />
   राम निकाईं रावरी है सबही को नीक।<br />
   जों यह साँची है सदा तौ नीको तुलसीक।।29(ख)।।<br />
   एहि बिधि निज गुन दोष कहि सबहि बहुरि सिरु नाइ।<br />
   बरनउँ रघुबर बिसद जसु सुनि कलि कलुष नसाइ।।29(ग)।।<br />

        ]]></item>
        <item><![CDATA[
        जागबलिक जो कथा सुहाई। भरद्वाज मुनिबरहि सुनाई।।<br />
कहिहउँ सोइ संबाद बखानी। सुनहुँ सकल सज्जन सुखु मानी।।<br />
संभु कीन्ह यह चरित सुहावा। बहुरि कृपा करि उमहि सुनावा।।<br />
सोइ सिव कागभुसुंडिहि दीन्हा। राम भगत अधिकारी चीन्हा।।<br />
तेहि सन जागबलिक पुनि पावा। तिन्ह पुनि भरद्वाज प्रति गावा।।<br />
ते श्रोता बकता समसीला। सवँदरसी जानहिं हरिलीला।।<br />
जानहिं तीनि काल निज ग्याना। करतल गत आमलक समाना।।<br />
औरउ जे हरिभगत सुजाना। कहहिं सुनहिं समुझहिं बिधि नाना।।<br />
दो0-मै पुनि निज गुर सन सुनी कथा सो सूकरखेत।<br />
   समुझी नहि तसि बालपन तब अति रहेउँ अचेत।।30(क)।।<br />
   श्रोता बकता ग्याननिधि कथा राम कै गूढ़।<br />
   किमि समुझौं मै जीव जड़ कलि मल ग्रसित बिमूढ़।।30(ख)<br />

        ]]></item>
        <item><![CDATA[
        तदपि कही गुर बारहिं बारा। समुझि परी कछु मति अनुसारा।।<br />
भाषाबद्ध करबि मैं सोई। मोरें मन प्रबोध जेहिं होई।।<br />
जस कछु बुधि बिबेक बल मेरें। तस कहिहउँ हियँ हरि के प्रेरें।।<br />
निज संदेह मोह भ्रम हरनी। करउँ कथा भव सरिता तरनी।।<br />
बुध बिश्राम सकल जन रंजनि। रामकथा कलि कलुष बिभंजनि।।<br />
रामकथा कलि पंनग भरनी। पुनि बिबेक पावक कहुँ अरनी।।<br />
रामकथा कलि कामद गाई। सुजन सजीवनि मूरि सुहाई।।<br />
सोइ बसुधातल सुधा तरंगिनि। भय भंजनि भ्रम भेक भुअंगिनि।।<br />
असुर सेन सम नरक निकंदिनि। साधु बिबुध कुल हित गिरिनंदिनि।।<br />
संत समाज पयोधि रमा सी। बिस्व भार भर अचल छमा सी।।<br />
जम गन मुहँ मसि जग जमुना सी। जीवन मुकुति हेतु जनु कासी।।<br />
रामहि प्रिय पावनि तुलसी सी। तुलसिदास हित हियँ हुलसी सी।।<br />
सिवप्रय मेकल सैल सुता सी। सकल सिद्धि सुख संपति रासी।।<br />
सदगुन सुरगन अंब अदिति सी। रघुबर भगति प्रेम परमिति सी।।<br />
दो0- राम कथा मंदाकिनी चित्रकूट चित चारु।<br />
    तुलसी सुभग सनेह बन सिय रघुबीर बिहारु।।31।।<br />

        ]]></item>
        <item><![CDATA[
        राम चरित चिंतामनि चारू। संत सुमति तिय सुभग सिंगारू।।<br />
जग मंगल गुन ग्राम राम के। दानि मुकुति धन धरम धाम के।।<br />
सदगुर ग्यान बिराग जोग के। बिबुध बैद भव भीम रोग के।।<br />
जननि जनक सिय राम प्रेम के। बीज सकल ब्रत धरम नेम के।।<br />
समन पाप संताप सोक के। प्रिय पालक परलोक लोक के।।<br />
सचिव सुभट भूपति बिचार के। कुंभज लोभ उदधि अपार के।।<br />
काम कोह कलिमल करिगन के। केहरि सावक जन मन बन के।।<br />
अतिथि पूज्य प्रियतम पुरारि के। कामद घन दारिद दवारि के।।<br />
मंत्र महामनि बिषय ब्याल के। मेटत कठिन कुअंक भाल के।।<br />
हरन मोह तम दिनकर कर से। सेवक सालि पाल जलधर से।।<br />
अभिमत दानि देवतरु बर से। सेवत सुलभ सुखद हरि हर से।।<br />
सुकबि सरद नभ मन उडगन से। रामभगत जन जीवन धन से।।<br />
सकल सुकृत फल भूरि भोग से। जग हित निरुपधि साधु लोग से।।<br />
सेवक मन मानस मराल से। पावक गंग तंरग माल से।।<br />
दो0-कुपथ कुतरक कुचालि कलि कपट दंभ पाषंड।<br />
   दहन राम गुन ग्राम जिमि इंधन अनल प्रचंड।।32(क)।।<br />
   रामचरित राकेस कर सरिस सुखद सब काहु।<br />
   सज्जन कुमुद चकोर चित हित बिसेषि बड़ लाहु।।32(ख)।।<br />

        ]]></item>
        <item><![CDATA[
        कीन्हि प्रस्न जेहि भाँति भवानी। जेहि बिधि संकर कहा बखानी।।<br />
सो सब हेतु कहब मैं गाई। कथाप्रबंध बिचित्र बनाई।।<br />
जेहि यह कथा सुनी नहिं होई। जनि आचरजु करैं सुनि सोई।।<br />
कथा अलौकिक सुनहिं जे ग्यानी। नहिं आचरजु करहिं अस जानी।।<br />
रामकथा कै मिति जग नाहीं। असि प्रतीति तिन्ह के मन माहीं।।<br />
नाना भाँति राम अवतारा। रामायन सत कोटि अपारा।।<br />
कलपभेद हरिचरित सुहाए। भाँति अनेक मुनीसन्ह गाए।।<br />
करिअ न संसय अस उर आनी। सुनिअ कथा सारद रति मानी।।<br />
दो0-राम अनंत अनंत गुन अमित कथा बिस्तार।<br />
    सुनि आचरजु न मानिहहिं जिन्ह कें बिमल बिचार।।33।।<br />

        ]]></item>
        <item><![CDATA[
        एहि बिधि सब संसय करि दूरी। सिर धरि गुर पद पंकज धूरी।।<br />
पुनि सबही बिनवउँ कर जोरी। करत कथा जेहिं लाग न खोरी।।<br />
सादर सिवहि नाइ अब माथा। बरनउँ बिसद राम गुन गाथा।।<br />
संबत सोरह सै एकतीसा। करउँ कथा हरि पद धरि सीसा।।<br />
नौमी भौम बार मधु मासा। अवधपुरीं यह चरित प्रकासा।।<br />
जेहि दिन राम जनम श्रुति गावहिं। तीरथ सकल तहाँ चलि आवहिं।।<br />
असुर नाग खग नर मुनि देवा। आइ करहिं रघुनायक सेवा।।<br />
जन्म महोत्सव रचहिं सुजाना। करहिं राम कल कीरति गाना।।<br />
दो0-मज्जहि सज्जन बृंद बहु पावन सरजू नीर।<br />
    जपहिं राम धरि ध्यान उर सुंदर स्याम सरीर।।34।।<br />
        ]]></item>
        <item><![CDATA[
    दरस परस मज्जन अरु पाना। हरइ पाप कह बेद पुराना।।<br />
नदी पुनीत अमित महिमा अति। कहि न सकइ सारद बिमलमति।।<br />
राम धामदा पुरी सुहावनि। लोक समस्त बिदित अति पावनि।।<br />
चारि खानि जग जीव अपारा। अवध तजे तनु नहि संसारा।।<br />
सब बिधि पुरी मनोहर जानी। सकल सिद्धिप्रद मंगल खानी।।<br />
बिमल कथा कर कीन्ह अरंभा। सुनत नसाहिं काम मद दंभा।।<br />
रामचरितमानस एहि नामा। सुनत श्रवन पाइअ बिश्रामा।।<br />
मन करि विषय अनल बन  जरई। होइ सुखी जौ एहिं सर परई।।<br />
रामचरितमानस मुनि भावन। बिरचेउ संभु सुहावन पावन।।<br />
त्रिबिध दोष दुख दारिद दावन। कलि कुचालि कुलि कलुष नसावन।।<br />
रचि महेस निज मानस राखा। पाइ सुसमउ सिवा सन भाषा।।<br />
तातें रामचरितमानस बर। धरेउ नाम हियँ हेरि हरषि हर।।<br />
कहउँ कथा सोइ सुखद सुहाई। सादर सुनहु सुजन मन लाई।।<br />
दो0-जस मानस जेहि बिधि भयउ जग प्रचार जेहि हेतु।<br />
   अब सोइ कहउँ प्रसंग सब सुमिरि उमा बृषकेतु।।35।।<br />

        ]]></item>
        <item><![CDATA[
        संभु प्रसाद सुमति हियँ हुलसी। रामचरितमानस कबि तुलसी।।<br />
करइ मनोहर मति अनुहारी। सुजन सुचित सुनि लेहु सुधारी।।<br />
सुमति भूमि थल हृदय अगाधू। बेद पुरान उदधि घन साधू।।<br />
बरषहिं राम सुजस बर बारी। मधुर मनोहर मंगलकारी।।<br />
लीला सगुन जो कहहिं बखानी। सोइ स्वच्छता करइ मल हानी।।<br />
प्रेम भगति जो बरनि न जाई। सोइ मधुरता सुसीतलताई।।<br />
सो जल सुकृत सालि हित होई। राम भगत जन जीवन सोई।।<br />
मेधा महि गत सो जल पावन। सकिलि श्रवन मग चलेउ सुहावन।।<br />
भरेउ सुमानस सुथल थिराना। सुखद सीत रुचि चारु चिराना।।<br />
दो0-सुठि सुंदर संबाद बर बिरचे बुद्धि बिचारि।<br />
   तेइ एहि पावन सुभग सर घाट मनोहर चारि।।36।।<br />

        ]]></item>
        <item><![CDATA[
सप्त प्रबन्ध सुभग सोपाना। ग्यान नयन निरखत मन माना।।<br />
रघुपति महिमा अगुन अबाधा। बरनब सोइ बर बारि अगाधा।।<br />
राम सीय जस सलिल सुधासम। उपमा बीचि बिलास मनोरम।।<br />
पुरइनि सघन चारु चौपाई। जुगुति मंजु मनि सीप सुहाई।।<br />
छंद सोरठा सुंदर दोहा। सोइ बहुरंग कमल कुल सोहा।।<br />
अरथ अनूप सुमाव सुभासा। सोइ पराग मकरंद सुबासा।।<br />
सुकृत पुंज मंजुल अलि माला। ग्यान बिराग बिचार मराला।।<br />
धुनि अवरेब कबित गुन जाती। मीन मनोहर ते बहुभाँती।।<br />
अरथ धरम कामादिक चारी। कहब ग्यान बिग्यान बिचारी।।<br />
नव रस जप तप जोग बिरागा। ते सब जलचर चारु तड़ागा।।<br />
सुकृती साधु नाम गुन गाना। ते बिचित्र जल बिहग समाना।।<br />
संतसभा चहुँ दिसि अवँराई। श्रद्धा रितु बसंत सम गाई।।<br />
भगति निरुपन बिबिध बिधाना। छमा दया दम लता बिताना।।<br />
सम जम नियम फूल फल ग्याना। हरि पत रति रस बेद बखाना।।<br />
औरउ कथा अनेक प्रसंगा। तेइ सुक पिक बहुबरन बिहंगा।।<br />
दो0-पुलक बाटिका बाग बन सुख सुबिहंग बिहारु।<br />
    माली सुमन सनेह जल सींचत लोचन चारु।।37।।<br />
        ]]></item>
        <item><![CDATA[
जे गावहिं यह चरित सँभारे। तेइ एहि ताल चतुर रखवारे।।<br />
सदा सुनहिं सादर नर नारी। तेइ सुरबर मानस अधिकारी।।<br />
अति खल जे बिषई बग कागा। एहिं सर निकट न जाहिं अभागा।।<br />
संबुक भेक सेवार समाना। इहाँ न बिषय कथा रस नाना।।<br />
तेहि कारन आवत हियँ हारे। कामी काक बलाक बिचारे।।<br />
आवत एहिं सर अति कठिनाई। राम कृपा बिनु आइ न जाई।।<br />
कठिन कुसंग कुपंथ कराला। तिन्ह के बचन बाघ हरि ब्याला।।<br />
गृह कारज नाना जंजाला। ते अति दुर्गम सैल बिसाला।।<br />
बन बहु बिषम मोह मद माना। नदीं कुतर्क भयंकर नाना।।<br />
दो0-जे श्रद्धा संबल रहित नहि संतन्ह कर साथ।<br />
    तिन्ह कहुँ मानस अगम अति जिन्हहि न प्रिय रघुनाथ।।38।।<br />
        ]]></item>
        <item><![CDATA[
        जौं करि कष्ट जाइ पुनि कोई। जातहिं नींद जुड़ाई होई।।<br />
जड़ता जाड़ बिषम उर लागा। गएहुँ न मज्जन पाव अभागा।।<br />
करि न जाइ सर मज्जन पाना। फिरि आवइ समेत अभिमाना।।<br />
जौं बहोरि कोउ पूछन आवा। सर निंदा करि ताहि बुझावा।।<br />
सकल बिघ्न ब्यापहि नहिं तेही। राम सुकृपाँ बिलोकहिं जेही।।<br />
सोइ सादर सर मज्जनु करई। महा घोर त्रयताप न जरई।।<br />
ते नर यह सर तजहिं न काऊ। जिन्ह के राम चरन भल भाऊ।।<br />
जो नहाइ चह एहिं सर भाई। सो सतसंग करउ मन लाई।।<br />
अस मानस मानस चख चाही। भइ कबि बुद्धि बिमल अवगाही।।<br />
भयउ हृदयँ आनंद उछाहू। उमगेउ प्रेम प्रमोद प्रबाहू।।<br />
चली सुभग कबिता सरिता सो। राम बिमल जस जल भरिता सो।।<br />
सरजू नाम सुमंगल मूला। लोक बेद मत मंजुल कूला।।<br />
नदी पुनीत सुमानस नंदिनि। कलिमल तृन तरु मूल निकंदिनि।।<br />
दो0-श्रोता त्रिबिध समाज पुर ग्राम नगर दुहुँ कूल।<br />
   संतसभा अनुपम अवध सकल सुमंगल मूल।।39।।<br />
        ]]></item>
        <item><![CDATA[
        रामभगति सुरसरितहि जाई। मिली सुकीरति सरजु सुहाई।।<br />
सानुज राम समर जसु पावन। मिलेउ महानदु सोन सुहावन।।<br />
जुग बिच भगति देवधुनि धारा। सोहति सहित सुबिरति बिचारा।।<br />
त्रिबिध ताप त्रासक तिमुहानी। राम सरुप सिंधु समुहानी।।<br />
मानस मूल मिली सुरसरिही। सुनत सुजन मन पावन करिही।।<br />
बिच बिच कथा बिचित्र बिभागा। जनु सरि तीर तीर बन बागा।।<br />
उमा महेस बिबाह बराती। ते जलचर अगनित बहुभाँती।।<br />
रघुबर जनम अनंद बधाई। भवँर तरंग मनोहरताई।।<br />
दो0-बालचरित चहु बंधु के बनज बिपुल बहुरंग।<br />
   नृप रानी परिजन सुकृत मधुकर बारिबिहंग।।40।।<br />

        ]]></item>
        <item><![CDATA[
सीय स्वयंबर कथा सुहाई। सरित सुहावनि सो छबि छाई।।<br />
नदी नाव पटु प्रस्न अनेका। केवट कुसल उतर सबिबेका।।<br />
सुनि अनुकथन परस्पर होई। पथिक समाज सोह सरि सोई।।<br />
घोर धार भृगुनाथ रिसानी। घाट सुबद्ध राम बर बानी।।<br />
सानुज राम बिबाह उछाहू। सो सुभ उमग सुखद सब काहू।।<br />
कहत सुनत हरषहिं पुलकाहीं। ते सुकृती मन मुदित नहाहीं।।<br />
राम तिलक हित मंगल साजा। परब जोग जनु जुरे समाजा।।<br />
काई कुमति केकई केरी। परी जासु फल बिपति घनेरी।।<br />
दो0-समन अमित उतपात सब भरतचरित जपजाग।<br />
   कलि अघ खल अवगुन कथन ते जलमल बग काग।।41।।<br />
        ]]></item>
        <item><![CDATA[
कीरति सरित छहूँ रितु रूरी। समय सुहावनि पावनि भूरी।।<br />
हिम हिमसैलसुता सिव ब्याहू। सिसिर सुखद प्रभु जनम उछाहू।।<br />
बरनब राम बिबाह समाजू। सो मुद मंगलमय रितुराजू।।<br />
ग्रीषम दुसह राम बनगवनू। पंथकथा खर आतप पवनू।।<br />
बरषा घोर निसाचर रारी। सुरकुल सालि सुमंगलकारी।।<br />
राम राज सुख बिनय बड़ाई। बिसद सुखद सोइ सरद सुहाई।।<br />
सती सिरोमनि सिय गुनगाथा। सोइ गुन अमल अनूपम पाथा।।<br />
भरत सुभाउ सुसीतलताई। सदा एकरस बरनि न जाई।।<br />
दो0- अवलोकनि बोलनि मिलनि प्रीति परसपर हास।<br />
    भायप भलि चहु बंधु की जल माधुरी सुबास।।42।।<br />
        ]]></item>
        <item><![CDATA[
आरति बिनय दीनता मोरी। लघुता ललित सुबारि न थोरी।।<br />
अदभुत सलिल सुनत गुनकारी। आस पिआस मनोमल हारी।।<br />
राम सुप्रेमहि पोषत पानी। हरत सकल कलि कलुष गलानौ।।<br />
भव श्रम सोषक तोषक तोषा। समन दुरित दुख दारिद दोषा।।<br />
काम कोह मद मोह नसावन। बिमल बिबेक बिराग बढ़ावन।।<br />
सादर मज्जन पान किए तें। मिटहिं पाप परिताप हिए तें।।<br />
जिन्ह एहि बारि न मानस धोए। ते कायर कलिकाल बिगोए।।<br />
तृषित निरखि रबि कर भव बारी। फिरिहहि मृग जिमि जीव दुखारी।।<br />
दो0-मति अनुहारि सुबारि गुन गनि मन अन्हवाइ।<br />
   सुमिरि भवानी संकरहि कह कबि कथा सुहाइ।।43(क)।।<br />
        ]]></item>
        <item><![CDATA[
अब रघुपति पद पंकरुह हियँ धरि पाइ प्रसाद ।<br />
   कहउँ जुगल मुनिबर्ज कर मिलन सुभग संबाद।।43(ख)।।<br />
भरद्वाज मुनि बसहिं प्रयागा। तिन्हहि राम पद अति अनुरागा।।<br />
तापस सम दम दया निधाना। परमारथ पथ परम सुजाना।।<br />
माघ मकरगत रबि जब होई। तीरथपतिहिं आव सब कोई।।<br />
देव दनुज किंनर नर श्रेनी। सादर मज्जहिं सकल त्रिबेनीं।।<br />
पूजहि माधव पद जलजाता। परसि अखय बटु हरषहिं गाता।।<br />
भरद्वाज आश्रम अति पावन। परम रम्य मुनिबर मन भावन।।<br />
तहाँ होइ मुनि रिषय समाजा। जाहिं जे मज्जन तीरथराजा।।<br />
मज्जहिं प्रात समेत उछाहा। कहहिं परसपर हरि गुन गाहा।।<br />
दो0-ब्रह्म निरूपम धरम बिधि बरनहिं तत्त्व बिभाग।</p>
<p>    कहहिं भगति भगवंत कै संजुत ग्यान बिराग।।44।।<br />
        ]]></item>
        <item><![CDATA[
एहि प्रकार भरि माघ नहाहीं। पुनि सब निज निज आश्रम जाहीं।।<br />
प्रति संबत अति होइ अनंदा। मकर मज्जि गवनहिं मुनिबृंदा।।<br />
एक बार भरि मकर नहाए। सब मुनीस आश्रमन्ह सिधाए।।<br />
जगबालिक मुनि परम बिबेकी। भरव्दाज राखे पद टेकी।।<br />
सादर चरन सरोज पखारे। अति पुनीत आसन बैठारे।।<br />
करि पूजा मुनि सुजस बखानी। बोले अति पुनीत मृदु बानी।।<br />
नाथ एक संसउ बड़ मोरें। करगत बेदतत्व सबु तोरें।।<br />
कहत सो मोहि लागत भय लाजा। जौ न कहउँ बड़ होइ अकाजा।।<br />
दो0-संत कहहि असि नीति प्रभु श्रुति पुरान मुनि गाव।<br />
   होइ न बिमल बिबेक उर गुर सन किएँ दुराव।।45।।<br />
        ]]></item>
        <item><![CDATA[
अस बिचारि प्रगटउँ निज मोहू। हरहु नाथ करि जन पर छोहू।।<br />
रास नाम कर अमित प्रभावा। संत पुरान उपनिषद गावा।।<br />
संतत जपत संभु अबिनासी। सिव भगवान ग्यान गुन रासी।।<br />
आकर चारि जीव जग अहहीं। कासीं मरत परम पद लहहीं।।<br />
सोपि राम महिमा मुनिराया। सिव उपदेसु करत करि दाया।।<br />
रामु कवन प्रभु पूछउँ तोही। कहिअ बुझाइ कृपानिधि मोही।।<br />
एक राम अवधेस कुमारा। तिन्ह कर चरित बिदित संसारा।।<br />
नारि बिरहँ दुखु लहेउ अपारा। भयहु रोषु रन रावनु मारा।।<br />
दो0-प्रभु सोइ राम कि अपर कोउ जाहि जपत त्रिपुरारि।<br />
   सत्यधाम सर्बग्य तुम्ह कहहु बिबेकु बिचारि।।46।।<br />
        ]]></item>
        <item><![CDATA[
जैसे मिटै मोर भ्रम भारी। कहहु सो कथा नाथ बिस्तारी।।<br />
जागबलिक बोले मुसुकाई। तुम्हहि बिदित रघुपति प्रभुताई।।<br />
राममगत तुम्ह मन क्रम बानी। चतुराई तुम्हारी मैं जानी।।<br />
चाहहु सुनै राम गुन गूढ़ा। कीन्हिहु प्रस्न मनहुँ अति मूढ़ा।।<br />
तात सुनहु सादर मनु लाई। कहउँ राम कै कथा सुहाई।।<br />
महामोहु महिषेसु बिसाला। रामकथा कालिका कराला।।<br />
रामकथा ससि किरन समाना। संत चकोर करहिं जेहि पाना।।<br />
ऐसेइ संसय कीन्ह भवानी। महादेव तब कहा बखानी।।<br />
दो0-कहउँ सो मति अनुहारि अब उमा संभु संबाद।<br />
   भयउ समय जेहि हेतु जेहि सुनु मुनि मिटिहि बिषाद।।47।।<br />
        ]]></item>
        <item><![CDATA[
एक बार त्रेता जुग माहीं। संभु गए कुंभज रिषि पाहीं।।<br />
संग सती जगजननि भवानी। पूजे रिषि अखिलेस्वर जानी।।<br />
रामकथा मुनीबर्ज बखानी। सुनी महेस परम सुखु मानी।।<br />
रिषि पूछी हरिभगति सुहाई। कही संभु अधिकारी पाई।।<br />
कहत सुनत रघुपति गुन गाथा। कछु दिन तहाँ रहे गिरिनाथा।।<br />
मुनि सन बिदा मागि त्रिपुरारी। चले भवन सँग दच्छकुमारी।।<br />
तेहि अवसर भंजन महिभारा। हरि रघुबंस लीन्ह अवतारा।।<br />
पिता बचन तजि राजु उदासी। दंडक बन बिचरत अबिनासी।।<br />
दो0-ह्दयँ बिचारत जात हर केहि बिधि दरसनु होइ।<br />
   गुप्त रुप अवतरेउ प्रभु गएँ जान सबु कोइ।।48(क)।।<br />
        ]]></item>
        <item><![CDATA[
सो0-संकर उर अति छोभु सती न जानहिं मरमु सोइ।।<br />
     तुलसी दरसन लोभु मन डरु लोचन लालची।।48(ख)।।<br />
रावन मरन मनुज कर जाचा। प्रभु बिधि बचनु कीन्ह चह साचा।।<br />
जौं नहिं जाउँ रहइ पछितावा। करत बिचारु न बनत बनावा।।<br />
एहि बिधि भए सोचबस ईसा। तेहि समय जाइ दससीसा।।<br />
लीन्ह नीच मारीचहि संगा। भयउ तुरत सोइ कपट कुरंगा।।<br />
करि छलु मूढ़ हरी बैदेही। प्रभु प्रभाउ तस बिदित न तेही।।<br />
मृग बधि बन्धु सहित हरि आए। आश्रमु देखि नयन जल छाए।।<br />
बिरह बिकल नर इव रघुराई। खोजत बिपिन फिरत दोउ भाई।।<br />
कबहूँ जोग बियोग न जाकें। देखा प्रगट बिरह दुख ताकें।।<br />
दो0-अति विचित्र रघुपति चरित जानहिं परम सुजान।<br />
    जे मतिमंद बिमोह बस हृदयँ धरहिं कछु आन।।49।।<br />
        ]]></item>
        <item><![CDATA[
        संभु समय तेहि रामहि देखा। उपजा हियँ अति हरपु बिसेषा।।<br />
भरि लोचन छबिसिंधु निहारी। कुसमय जानिन कीन्हि चिन्हारी।।<br />
जय सच्चिदानंद जग पावन। अस कहि चलेउ मनोज नसावन।।<br />
चले जात सिव सती समेता। पुनि पुनि पुलकत कृपानिकेता।।<br />
सतीं सो दसा संभु कै देखी। उर उपजा संदेहु बिसेषी।।<br />
संकरु जगतबंद्य जगदीसा। सुर नर मुनि सब नावत सीसा।।<br />
तिन्ह नृपसुतहि नह परनामा। कहि सच्चिदानंद परधमा।।<br />
भए मगन छबि तासु बिलोकी। अजहुँ प्रीति उर रहति न रोकी।।<br />
दो0-ब्रह्म जो व्यापक बिरज अज अकल अनीह अभेद। </p>
<p>    सो कि देह धरि होइ नर जाहि न जानत वेद।। 50।।<br />
        ]]></item>
        <item><![CDATA[
बिष्नु जो सुर हित नरतनु धारी। सोउ सर्बग्य जथा त्रिपुरारी।।<br />
खोजइ सो कि अग्य इव नारी। ग्यानधाम श्रीपति असुरारी।।<br />
संभुगिरा पुनि मृषा न होई। सिव सर्बग्य जान सबु कोई।।<br />
अस संसय मन भयउ अपारा। होई न हृदयँ प्रबोध प्रचारा।।<br />
जद्यपि प्रगट न कहेउ भवानी। हर अंतरजामी सब जानी।।<br />
सुनहि सती तव नारि सुभाऊ। संसय अस न धरिअ उर काऊ।।<br />
जासु कथा कुभंज रिषि गाई। भगति जासु मैं मुनिहि सुनाई।।<br />
सोउ मम इष्टदेव रघुबीरा। सेवत जाहि सदा मुनि धीरा।।<br />
छं0-मुनि धीर जोगी सिद्ध संतत बिमल मन जेहि ध्यावहीं।<br />
   कहि नेति निगम पुरान आगम जासु कीरति गावहीं।।<br />
   सोइ रामु ब्यापक ब्रह्म भुवन निकाय पति माया धनी।<br />
   अवतरेउ अपने भगत हित निजतंत्र नित रघुकुलमनि।।<br />
सो0-लाग न उर उपदेसु जदपि कहेउ सिवँ बार बहु।<br />
    बोले बिहसि महेसु हरिमाया बलु जानि जियँ।।51।।<br />
जौं तुम्हरें मन अति संदेहू। तौ किन जाइ परीछा लेहू।।<br />
तब लगि बैठ अहउँ बटछाहिं। जब लगि तुम्ह ऐहहु मोहि पाही।।<br />
जैसें जाइ मोह भ्रम भारी। करेहु सो जतनु बिबेक बिचारी।।<br />
चलीं सती सिव आयसु पाई। करहिं बिचारु करौं का भाई।।<br />
इहाँ संभु अस मन अनुमाना। दच्छसुता कहुँ नहिं कल्याना।।<br />
मोरेहु कहें न संसय जाहीं। बिधी बिपरीत भलाई नाहीं।।<br />
होइहि सोइ जो राम रचि राखा। को करि तर्क बढ़ावै साखा।।<br />
अस कहि लगे जपन हरिनामा। गई सती जहँ प्रभु सुखधामा।।<br />
दो0-पुनि पुनि हृदयँ विचारु करि धरि सीता कर रुप।<br />
   आगें होइ चलि पंथ तेहि जेहिं आवत नरभूप।।52।।<br />
        ]]></item>
        <item><![CDATA[
लछिमन दीख उमाकृत बेषा चकित भए भ्रम हृदयँ बिसेषा।।<br />
कहि न सकत कछु अति गंभीरा। प्रभु प्रभाउ जानत मतिधीरा।।<br />
सती कपटु जानेउ सुरस्वामी। सबदरसी सब अंतरजामी।।<br />
सुमिरत जाहि मिटइ अग्याना। सोइ सरबग्य रामु भगवाना।।<br />
सती कीन्ह चह तहँहुँ दुराऊ। देखहु नारि सुभाव प्रभाऊ।।<br />
निज माया बलु हृदयँ बखानी। बोले बिहसि रामु मृदु बानी।।<br />
जोरि पानि प्रभु कीन्ह प्रनामू। पिता समेत लीन्ह निज नामू।।<br />
कहेउ बहोरि कहाँ बृषकेतू। बिपिन अकेलि फिरहु केहि हेतू।।<br />
दो0-राम बचन मृदु गूढ़ सुनि उपजा अति संकोचु।<br />
   सती सभीत महेस पहिं चलीं हृदयँ बड़ सोचु।।53।।<br />
        ]]></item>
        <item><![CDATA[
मैं संकर कर कहा न माना। निज अग्यानु राम पर आना।।<br />
जाइ उतरु अब देहउँ काहा। उर उपजा अति दारुन दाहा।।<br />
जाना राम सतीं दुखु पावा। निज प्रभाउ कछु प्रगटि जनावा।।<br />
सतीं दीख कौतुकु मग जाता। आगें रामु सहित श्री भ्राता।।<br />
फिरि चितवा पाछें प्रभु देखा। सहित बंधु सिय सुंदर वेषा।।<br />
जहँ चितवहिं तहँ प्रभु आसीना। सेवहिं सिद्ध मुनीस प्रबीना।।<br />
देखे सिव बिधि बिष्नु अनेका। अमित प्रभाउ एक तें एका।।<br />
बंदत चरन करत प्रभु सेवा। बिबिध बेष देखे सब देवा।।<br />
दो0-सती बिधात्री इंदिरा देखीं अमित अनूप।<br />
   जेहिं जेहिं बेष अजादि सुर तेहि तेहि तन अनुरूप।।54।।<br />
        ]]></item>
        <item><![CDATA[
देखे जहँ तहँ रघुपति जेते। सक्तिन्ह सहित सकल सुर तेते।।<br />
जीव चराचर जो संसारा। देखे सकल अनेक प्रकारा।।<br />
पूजहिं प्रभुहि देव बहु बेषा। राम रूप दूसर नहिं देखा।।<br />
अवलोके रघुपति बहुतेरे। सीता सहित न बेष घनेरे।।<br />
सोइ रघुबर सोइ लछिमनु सीता। देखि सती अति भई सभीता।।<br />
हृदय कंप तन सुधि कछु नाहीं। नयन मूदि बैठीं मग माहीं।।<br />
बहुरि बिलोकेउ नयन उघारी। कछु न दीख तहँ दच्छकुमारी।।<br />
पुनि पुनि नाइ राम पद सीसा। चलीं तहाँ जहँ रहे गिरीसा।।<br />
दो0-गई समीप महेस तब हँसि पूछी कुसलात।<br />
   लीन्ही परीछा कवन बिधि कहहु सत्य सब बात।।55।।<br />
         मासपारायण, दूसरा विश्राम<br />
        ]]></item>
        <item><![CDATA[
सतीं समुझि रघुबीर प्रभाऊ। भय बस सिव सन कीन्ह दुराऊ।।<br />
कछु न परीछा लीन्हि गोसाई। कीन्ह प्रनामु तुम्हारिहि नाई।।<br />
जो तुम्ह कहा सो मृषा न होई। मोरें मन प्रतीति अति सोई।।<br />
तब संकर देखेउ धरि ध्याना। सतीं जो कीन्ह चरित सब जाना।।<br />
बहुरि राममायहि सिरु नावा। प्रेरि सतिहि जेहिं झूँठ कहावा।।<br />
हरि इच्छा भावी बलवाना। हृदयँ बिचारत संभु सुजाना।।<br />
सतीं कीन्ह सीता कर बेषा। सिव उर भयउ बिषाद बिसेषा।।<br />
जौं अब करउँ सती सन प्रीती। मिटइ भगति पथु होइ अनीती।।<br />
दो0-परम पुनीत न जाइ तजि किएँ प्रेम बड़ पापु।<br />
   प्रगटि न कहत महेसु कछु हृदयँ अधिक संतापु।।56।।<br />
        ]]></item>
        <item><![CDATA[
तब संकर प्रभु पद सिरु नावा। सुमिरत रामु हृदयँ अस आवा।।<br />
एहिं तन सतिहि भेट मोहि नाहीं। सिव संकल्पु कीन्ह मन माहीं।।<br />
अस बिचारि संकरु मतिधीरा। चले भवन सुमिरत रघुबीरा।।<br />
चलत गगन भै गिरा सुहाई। जय महेस भलि भगति दृढ़ाई।।<br />
अस पन तुम्ह बिनु करइ को आना। रामभगत समरथ भगवाना।।<br />
सुनि नभगिरा सती उर सोचा। पूछा सिवहि समेत सकोचा।।<br />
कीन्ह कवन पन कहहु कृपाला। सत्यधाम प्रभु दीनदयाला।।<br />
जदपि सतीं पूछा बहु भाँती। तदपि न कहेउ त्रिपुर आराती।।<br />
दो0-सतीं हृदय अनुमान किय सबु जानेउ सर्बग्य।<br />
   कीन्ह कपटु मैं संभु सन नारि सहज जड़ अग्य।।57क।।<br />
        ]]></item>
        <item><![CDATA[
हृदयँ सोचु समुझत निज करनी। चिंता अमित जाइ नहि बरनी।।<br />
कृपासिंधु सिव परम अगाधा। प्रगट न कहेउ मोर अपराधा।।<br />
संकर रुख अवलोकि भवानी। प्रभु मोहि तजेउ हृदयँ अकुलानी।।<br />
निज अघ समुझि न कछु कहि जाई। तपइ अवाँ इव उर अधिकाई।।<br />
सतिहि ससोच जानि बृषकेतू। कहीं कथा सुंदर सुख हेतू।।<br />
बरनत पंथ बिबिध इतिहासा। बिस्वनाथ पहुँचे कैलासा।।<br />
तहँ पुनि संभु समुझि पन आपन। बैठे बट तर करि कमलासन।।<br />
संकर सहज सरुप सम्हारा। लागि समाधि अखंड अपारा।।<br />
दो0-सती बसहि कैलास तब अधिक सोचु मन माहिं।<br />
   मरमु न कोऊ जान कछु जुग सम दिवस सिराहिं।।58।।<br />
        ]]></item>
        <item><![CDATA[
नित नव सोचु सतीं उर भारा। कब जैहउँ दुख सागर पारा।।<br />
मैं जो कीन्ह रघुपति अपमाना। पुनिपति बचनु मृषा करि जाना।।<br />
सो फलु मोहि बिधाताँ दीन्हा। जो कछु उचित रहा सोइ कीन्हा।।<br />
अब बिधि अस बूझिअ नहि तोही। संकर बिमुख जिआवसि मोही।।<br />
कहि न जाई कछु हृदय गलानी। मन महुँ रामाहि सुमिर सयानी।।<br />
जौ प्रभु दीनदयालु कहावा। आरती हरन बेद जसु गावा।।<br />
तौ मैं बिनय करउँ कर जोरी। छूटउ बेगि देह यह मोरी।।<br />
जौं मोरे सिव चरन सनेहू। मन क्रम बचन सत्य ब्रतु एहू।।<br />
दो0- तौ सबदरसी सुनिअ प्रभु करउ सो बेगि उपाइ।<br />
    होइ मरनु जेही बिनहिं श्रम दुसह बिपत्ति बिहाइ।।59।।<br />
सो0-जलु पय सरिस बिकाइ देखहु प्रीति कि रीति भलि।<br />
    बिलग होइ रसु जाइ कपट खटाई परत पुनि।।57ख।।<br />
        ]]></item>
        <item><![CDATA[
एहि बिधि दुखित प्रजेसकुमारी। अकथनीय दारुन दुखु भारी।।<br />
बीतें संबत सहस सतासी। तजी समाधि संभु अबिनासी।।<br />
राम नाम सिव सुमिरन लागे। जानेउ सतीं जगतपति जागे।।<br />
जाइ संभु पद बंदनु कीन्ही। सनमुख संकर आसनु दीन्हा।।<br />
लगे कहन हरिकथा रसाला। दच्छ प्रजेस भए तेहि काला।।<br />
देखा बिधि बिचारि सब लायक। दच्छहि कीन्ह प्रजापति नायक।।<br />
बड़ अधिकार दच्छ जब पावा। अति अभिमानु हृदयँ तब आवा।।<br />
नहिं कोउ अस जनमा जग माहीं। प्रभुता पाइ जाहि मद नाहीं।।<br />
दो0- दच्छ लिए मुनि बोलि सब करन लगे बड़ जाग।<br />
    नेवते सादर सकल सुर जे पावत मख भाग।।60।।<br />
        ]]></item>
        <item><![CDATA[
<p>किंनर नाग सिद्ध गंधर्बा। बधुन्ह समेत चले सुर सर्बा।।<br />
बिष्नु बिरंचि महेसु बिहाई। चले सकल सुर जान बनाई।।<br />
सतीं बिलोके ब्योम बिमाना। जात चले सुंदर बिधि नाना।।<br />
सुर सुंदरी करहिं कल गाना। सुनत श्रवन छूटहिं मुनि ध्याना।।<br />
पूछेउ तब सिवँ कहेउ बखानी। पिता जग्य सुनि कछु हरषानी।।<br />
जौं महेसु मोहि आयसु देहीं। कुछ दिन जाइ रहौं मिस एहीं।।<br />
पति परित्याग हृदय दुखु भारी। कहइ न निज अपराध बिचारी।।<br />
बोली सती मनोहर बानी। भय संकोच प्रेम रस सानी।।<br />
दो0-पिता भवन उत्सव परम जौं प्रभु आयसु होइ।<br />
    तौ मै जाउँ कृपायतन सादर देखन सोइ।।61।।<br />
        ]]></item>
        <item><![CDATA[
कहेहु नीक मोरेहुँ मन भावा। यह अनुचित नहिं नेवत पठावा।।<br />
दच्छ सकल निज सुता बोलाई। हमरें बयर तुम्हउ बिसराई।।<br />
ब्रह्मसभाँ हम सन दुखु माना। तेहि तें अजहुँ करहिं अपमाना।।<br />
जौं बिनु बोलें जाहु भवानी। रहइ न सीलु सनेहु न कानी।।<br />
जदपि मित्र प्रभु पितु गुर गेहा। जाइअ बिनु बोलेहुँ न सँदेहा।।<br />
तदपि बिरोध मान जहँ कोई। तहाँ गएँ कल्यानु न होई।।<br />
भाँति अनेक संभु समुझावा। भावी बस न ग्यानु उर आवा।।<br />
कह प्रभु जाहु जो बिनहिं बोलाएँ। नहिं भलि बात हमारे भाएँ।।<br />
दो0-कहि देखा हर जतन बहु रहइ न दच्छकुमारि।<br />
    दिए मुख्य गन संग तब बिदा कीन्ह त्रिपुरारि।।62।।<br />
        ]]></item>
        <item><![CDATA[
पिता भवन जब गई भवानी। दच्छ त्रास काहुँ न सनमानी।।<br />
सादर भलेहिं मिली एक माता। भगिनीं मिलीं बहुत मुसुकाता।।<br />
दच्छ न कछु पूछी कुसलाता। सतिहि बिलोकि जरे सब गाता।।<br />
सतीं जाइ देखेउ तब जागा। कतहुँ न दीख संभु कर भागा।।<br />
तब चित चढ़ेउ जो संकर कहेऊ। प्रभु अपमानु समुझि उर दहेऊ।।<br />
पाछिल दुखु न हृदयँ अस ब्यापा। जस यह भयउ महा परितापा।।<br />
जद्यपि जग दारुन दुख नाना। सब तें कठिन जाति अवमाना।।<br />
समुझि सो सतिहि भयउ अति क्रोधा। बहु बिधि जननीं कीन्ह प्रबोधा।।<br />
दो0-सिव अपमानु न जाइ सहि हृदयँ न होइ प्रबोध।<br />
   सकल सभहि हठि हटकि तब बोलीं बचन सक्रोध।।63।।<br />
        ]]></item>
        <item><![CDATA[
सुनहु सभासद सकल मुनिंदा। कही सुनी जिन्ह संकर निंदा।।<br />
सो फलु तुरत लहब सब काहूँ। भली भाँति पछिताब पिताहूँ।।<br />
संत संभु श्रीपति अपबादा। सुनिअ जहाँ तहँ असि मरजादा।।<br />
काटिअ तासु जीभ जो बसाई। श्रवन मूदि न त चलिअ पराई।।<br />
जगदातमा महेसु पुरारी। जगत जनक सब के हितकारी।।<br />
पिता मंदमति निंदत तेही। दच्छ सुक्र संभव यह देही।।<br />
तजिहउँ तुरत देह तेहि हेतू। उर धरि चंद्रमौलि बृषकेतू।।<br />
अस कहि जोग अगिनि तनु जारा। भयउ सकल मख हाहाकारा।।<br />
 दो0-सती मरनु सुनि संभु गन लगे करन मख खीस।<br />
     जग्य बिधंस बिलोकि भृगु रच्छा कीन्हि मुनीस।।64।।<br />
        ]]></item>
        <item><![CDATA[
समाचार सब संकर पाए। बीरभद्रु करि कोप पठाए।।<br />
जग्य बिधंस जाइ तिन्ह कीन्हा। सकल सुरन्ह बिधिवत फलु दीन्हा।।<br />
भे जगबिदित दच्छ गति सोई। जसि कछु संभु बिमुख कै होई।।<br />
यह इतिहास सकल जग जानी। ताते मैं संछेप बखानी।।<br />
सतीं मरत हरि सन बरु मागा। जनम जनम सिव पद अनुरागा।।<br />
तेहि कारन हिमगिरि गृह जाई। जनमीं पारबती तनु पाई।।<br />
जब तें उमा सैल गृह जाईं। सकल सिद्धि संपति तहँ छाई।।<br />
जहँ तहँ मुनिन्ह सुआश्रम कीन्हे। उचित बास हिम भूधर दीन्हे।।<br />
दो0-सदा सुमन फल सहित सब द्रुम नव नाना जाति। </p>
<p>   प्रगटीं सुंदर सैल पर मनि आकर बहु भाँति।।65।।<br />
        ]]></item>
        <item><![CDATA[
सरिता सब पुनित जलु बहहीं। खग मृग मधुप सुखी सब रहहीं।।<br />
सहज बयरु सब जीवन्ह त्यागा। गिरि पर सकल करहिं अनुरागा।।<br />
सोह सैल गिरिजा गृह आएँ। जिमि जनु रामभगति के पाएँ।।<br />
नित नूतन मंगल गृह तासू। ब्रह्मादिक गावहिं जसु जासू।।<br />
नारद समाचार सब पाए। कौतुकहीं गिरि गेह सिधाए।।<br />
सैलराज बड़ आदर कीन्हा। पद पखारि बर आसनु दीन्हा।।<br />
नारि सहित मुनि पद सिरु नावा। चरन सलिल सबु भवनु सिंचावा।।<br />
निज सौभाग्य बहुत गिरि बरना। सुता बोलि मेली मुनि चरना।।<br />
 दो0-त्रिकालग्य सर्बग्य तुम्ह गति सर्बत्र तुम्हारि।।<br />
    कहहु सुता के दोष गुन मुनिबर हृदयँ बिचारि।।66।।<br />
        ]]></item>
        <item><![CDATA[
कह मुनि बिहसि गूढ़ मृदु बानी। सुता तुम्हारि सकल गुन खानी।।<br />
सुंदर सहज सुसील सयानी। नाम उमा अंबिका भवानी।।<br />
सब लच्छन संपन्न कुमारी। होइहि संतत पियहि पिआरी।।<br />
सदा अचल एहि कर अहिवाता। एहि तें जसु पैहहिं पितु माता।।<br />
होइहि पूज्य सकल जग माहीं। एहि सेवत कछु दुर्लभ नाहीं।।<br />
एहि कर नामु सुमिरि संसारा। त्रिय चढ़हहिँ पतिब्रत असिधारा।।<br />
सैल सुलच्छन सुता तुम्हारी। सुनहु जे अब अवगुन दुइ चारी।।<br />
अगुन अमान मातु पितु हीना। उदासीन सब संसय छीना।।<br />
दो0-जोगी जटिल अकाम मन नगन अमंगल बेष।।<br />
   अस स्वामी एहि कहँ मिलिहि परी हस्त असि रेख।।67।।<br />
        ]]></item>
        <item><![CDATA[
सुनि मुनि गिरा सत्य जियँ जानी। दुख दंपतिहि उमा हरषानी।।<br />
नारदहुँ यह भेदु न जाना। दसा एक समुझब बिलगाना।।<br />
सकल सखीं गिरिजा गिरि मैना। पुलक सरीर भरे जल नैना।।<br />
होइ न मृषा देवरिषि भाषा। उमा सो बचनु हृदयँ धरि राखा।।<br />
उपजेउ सिव पद कमल सनेहू। मिलन कठिन मन भा संदेहू।।<br />
जानि कुअवसरु प्रीति दुराई। सखी उछँग बैठी पुनि जाई।।<br />
झूठि न होइ देवरिषि बानी। सोचहि दंपति सखीं सयानी।।<br />
उर धरि धीर कहइ गिरिराऊ। कहहु नाथ का करिअ उपाऊ।।<br />
दो0-कह मुनीस हिमवंत सुनु जो बिधि लिखा लिलार।<br />
   देव दनुज नर नाग मुनि कोउ न मेटनिहार।।68।।<br />
        ]]></item>
        <item><![CDATA[
तदपि एक मैं कहउँ उपाई। होइ करै जौं दैउ सहाई।।<br />
जस बरु मैं बरनेउँ तुम्ह पाहीं। मिलहि उमहि तस संसय नाहीं।।<br />
जे जे बर के दोष बखाने। ते सब सिव पहि मैं अनुमाने।।<br />
जौं बिबाहु संकर सन होई। दोषउ गुन सम कह सबु कोई।।<br />
जौं अहि सेज सयन हरि करहीं। बुध कछु तिन्ह कर दोषु न धरहीं।।<br />
भानु कृसानु सर्ब रस खाहीं। तिन्ह कहँ मंद कहत कोउ नाहीं।।<br />
सुभ अरु असुभ सलिल सब बहई। सुरसरि कोउ अपुनीत न कहई।।<br />
समरथ कहुँ नहिं दोषु गोसाई। रबि पावक सुरसरि की नाई।।<br />
दो0-जौं अस हिसिषा करहिं नर जड़ि बिबेक अभिमान।<br />
   परहिं कलप भरि नरक महुँ जीव कि ईस समान।।69।।<br />
        ]]></item>
        <item><![CDATA[
सुरसरि जल कृत बारुनि जाना। कबहुँ न संत करहिं तेहि पाना।।<br />
सुरसरि मिलें सो पावन जैसें। ईस अनीसहि अंतरु तैसें।।<br />
संभु सहज समरथ भगवाना। एहि बिबाहँ सब बिधि कल्याना।।<br />
दुराराध्य पै अहहिं महेसू। आसुतोष पुनि किएँ कलेसू।।<br />
जौं तपु करै कुमारि तुम्हारी। भाविउ मेटि सकहिं त्रिपुरारी।।<br />
जद्यपि बर अनेक जग माहीं। एहि कहँ सिव तजि दूसर नाहीं।।<br />
बर दायक प्रनतारति भंजन। कृपासिंधु सेवक मन रंजन।।<br />
इच्छित फल बिनु सिव अवराधे। लहिअ न कोटि जोग जप साधें।।<br />
दो0-अस कहि नारद सुमिरि हरि गिरिजहि दीन्हि असीस।<br />
   होइहि यह कल्यान अब संसय तजहु गिरीस।।70।।<br />
        ]]></item>
        <item><![CDATA[
कहि अस  ब्रह्मभवन मुनि गयऊ। आगिल चरित सुनहु जस भयऊ।।<br />
पतिहि एकांत पाइ कह मैना। नाथ न मैं समुझे मुनि बैना।।<br />
जौं घरु बरु कुलु होइ अनूपा। करिअ बिबाहु सुता अनुरुपा।।<br />
न त कन्या बरु रहउ कुआरी। कंत उमा मम प्रानपिआरी।।<br />
जौं न मिलहि बरु गिरिजहि जोगू। गिरि जड़ सहज कहिहि सबु लोगू।।<br />
सोइ बिचारि पति करेहु बिबाहू। जेहिं न बहोरि होइ उर दाहू।।<br />
अस कहि परि चरन धरि सीसा। बोले सहित सनेह गिरीसा।।<br />
बरु पावक प्रगटै ससि माहीं। नारद बचनु अन्यथा नाहीं।।<br />
दो0-प्रिया सोचु परिहरहु सबु सुमिरहु श्रीभगवान।<br />
   पारबतिहि निरमयउ जेहिं सोइ करिहि कल्यान।।71।।<br />
        ]]></item>
        <item><![CDATA[
अब जौ तुम्हहि सुता पर नेहू। तौ अस जाइ सिखावन देहू।।<br />
करै सो तपु जेहिं मिलहिं महेसू। आन उपायँ न मिटहि कलेसू।।<br />
नारद बचन सगर्भ सहेतू। सुंदर सब गुन निधि बृषकेतू।।<br />
अस बिचारि तुम्ह तजहु असंका। सबहि भाँति संकरु अकलंका।।<br />
सुनि पति बचन हरषि मन माहीं। गई तुरत उठि गिरिजा पाहीं।।<br />
उमहि बिलोकि नयन भरे बारी। सहित सनेह गोद बैठारी।।<br />
बारहिं बार लेति उर लाई। गदगद कंठ न कछु कहि जाई।।<br />
जगत मातु सर्बग्य भवानी। मातु सुखद बोलीं मृदु बानी।।<br />
दो0-सुनहि मातु मैं दीख अस सपन सुनावउँ तोहि।<br />
    सुंदर गौर सुबिप्रबर अस उपदेसेउ मोहि।।72।।<br />
        ]]></item>
        <item><![CDATA[
करहि जाइ तपु सैलकुमारी। नारद कहा सो सत्य बिचारी।।<br />
मातु पितहि पुनि यह मत भावा। तपु सुखप्रद दुख दोष नसावा।।<br />
तपबल रचइ प्रपंच बिधाता। तपबल बिष्नु सकल जग त्राता।।<br />
तपबल संभु करहिं संघारा। तपबल सेषु धरइ महिभारा।।<br />
तप अधार सब सृष्टि भवानी। करहि जाइ तपु अस जियँ जानी।।<br />
सुनत बचन बिसमित महतारी। सपन सुनायउ गिरिहि हँकारी।।<br />
मातु पितुहि बहुबिधि समुझाई। चलीं उमा तप हित हरषाई।।<br />
प्रिय परिवार पिता अरु माता। भए बिकल मुख आव न बाता।।<br />
दो0-बेदसिरा मुनि आइ तब सबहि कहा समुझाइ।।<br />
    पारबती महिमा सुनत रहे प्रबोधहि पाइ।।73।।<br />
        ]]></item>
        <item><![CDATA[
उर धरि उमा प्रानपति चरना। जाइ बिपिन लागीं तपु करना।।<br />
अति सुकुमार न तनु तप जोगू। पति पद सुमिरि तजेउ सबु भोगू।।<br />
नित नव चरन उपज अनुरागा। बिसरी देह तपहिं मनु लागा।।<br />
संबत सहस मूल फल खाए। सागु खाइ सत बरष गवाँए।।<br />
कछु दिन भोजनु बारि बतासा। किए कठिन कछु दिन उपबासा।।<br />
बेल पाती महि परइ सुखाई। तीनि सहस संबत सोई खाई।।<br />
पुनि परिहरे सुखानेउ परना। उमहि नाम तब भयउ अपरना।।<br />
देखि उमहि तप खीन सरीरा। ब्रह्मगिरा भै गगन गभीरा।।<br />
दो0-भयउ मनोरथ सुफल तव सुनु गिरिजाकुमारि।<br />
    परिहरु दुसह कलेस सब अब मिलिहहिं त्रिपुरारि।।74।।<br />
        ]]></item>
        <item><![CDATA[
अस तपु काहुँ न कीन्ह भवानी। भउ अनेक धीर मुनि ग्यानी।।<br />
अब उर धरहु ब्रह्म बर बानी। सत्य सदा संतत सुचि जानी।।<br />
आवै पिता बोलावन जबहीं। हठ परिहरि घर जाएहु तबहीं।।<br />
मिलहिं तुम्हहि जब सप्त रिषीसा। जानेहु तब प्रमान बागीसा।।<br />
सुनत गिरा बिधि गगन बखानी। पुलक गात गिरिजा हरषानी।।<br />
उमा चरित सुंदर मैं गावा। सुनहु संभु कर चरित सुहावा।।<br />
जब तें सती जाइ तनु त्यागा। तब सें सिव मन भयउ बिरागा।।<br />
जपहिं सदा रघुनायक नामा। जहँ तहँ सुनहिं राम गुन ग्रामा।।<br />
 दो0-चिदानन्द सुखधाम सिव बिगत मोह मद काम।<br />
    बिचरहिं महि धरि हृदयँ हरि सकल लोक अभिराम।।75।।<br />
        ]]></item>
        <item><![CDATA[
कतहुँ मुनिन्ह उपदेसहिं ग्याना। कतहुँ राम गुन करहिं बखाना।।<br />
जदपि अकाम तदपि भगवाना। भगत बिरह दुख दुखित सुजाना।।<br />
एहि बिधि गयउ कालु बहु बीती। नित नै होइ राम पद प्रीती।।<br />
नैमु प्रेमु संकर कर देखा। अबिचल हृदयँ भगति कै रेखा।।<br />
प्रगटै रामु कृतग्य कृपाला। रूप सील निधि तेज बिसाला।।<br />
बहु प्रकार संकरहि सराहा। तुम्ह बिनु अस ब्रतु को निरबाहा।।<br />
बहुबिधि राम सिवहि समुझावा। पारबती कर जन्मु सुनावा।।<br />
अति पुनीत गिरिजा कै करनी। बिस्तर सहित कृपानिधि बरनी।।<br />
दो0-अब बिनती मम सुनेहु सिव जौं मो पर निज नेहु।<br />
   जाइ बिबाहहु सैलजहि यह मोहि मागें देहु।।76।।<br />
        ]]></item>
        <item><![CDATA[
<p>कह सिव जदपि उचित अस नाहीं। नाथ बचन पुनि मेटि न जाहीं।।<br />
सिर धरि आयसु करिअ तुम्हारा। परम धरमु यह नाथ हमारा।।<br />
मातु पिता गुर प्रभु कै बानी। बिनहिं बिचार करिअ सुभ जानी।।<br />
तुम्ह सब भाँति परम हितकारी। अग्या सिर पर नाथ तुम्हारी।।<br />
प्रभु तोषेउ सुनि संकर बचना। भक्ति बिबेक धर्म जुत रचना।।<br />
कह प्रभु हर तुम्हार पन रहेऊ। अब उर राखेहु जो हम कहेऊ।।<br />
अंतरधान भए अस भाषी। संकर सोइ मूरति उर राखी।।<br />
तबहिं सप्तरिषि सिव पहिं आए। बोले प्रभु अति बचन सुहाए।।<br />
दो0-पारबती पहिं जाइ तुम्ह प्रेम परिच्छा लेहु।<br />
   गिरिहि प्रेरि पठएहु भवन दूरि करेहु संदेहु।।77।।<br />
        ]]></item>
        <item><![CDATA[
रिषिन्ह गौरि देखी तहँ कैसी। मूरतिमंत तपस्या जैसी।।<br />
बोले मुनि सुनु सैलकुमारी। करहु कवन कारन तपु भारी।।<br />
केहि अवराधहु का तुम्ह चहहू। हम सन सत्य मरमु किन कहहू।।<br />
कहत बचत मनु अति सकुचाई। हँसिहहु सुनि हमारि जड़ताई।।<br />
मनु हठ परा न सुनइ सिखावा। चहत बारि पर भीति उठावा।।<br />
नारद कहा सत्य सोइ जाना। बिनु पंखन्ह हम चहहिं उड़ाना।।<br />
देखहु मुनि अबिबेकु हमारा। चाहिअ सदा सिवहि भरतारा।।<br />
दो0-सुनत बचन बिहसे रिषय गिरिसंभव तब देह।<br />
   नारद कर उपदेसु सुनि कहहु बसेउ किसु गेह।।78।।<br />
        ]]></item>
        <item><![CDATA[
दच्छसुतन्ह उपदेसेन्हि जाई। तिन्ह फिरि भवनु न देखा आई।।<br />
चित्रकेतु कर घरु उन घाला। कनककसिपु कर पुनि अस हाला।।<br />
नारद सिख जे सुनहिं नर नारी। अवसि होहिं तजि भवनु भिखारी।।<br />
मन कपटी तन सज्जन चीन्हा। आपु सरिस सबही चह कीन्हा।।<br />
तेहि कें बचन मानि बिस्वासा। तुम्ह चाहहु पति सहज उदासा।।<br />
निर्गुन निलज कुबेष कपाली। अकुल अगेह दिगंबर ब्याली।।<br />
कहहु कवन सुखु अस बरु पाएँ। भल भूलिहु ठग के बौराएँ।।<br />
पंच कहें सिवँ सती बिबाही। पुनि अवडेरि मराएन्हि ताही।।<br />
दो0-अब सुख सोवत सोचु नहि भीख मागि भव खाहिं।<br />
   सहज एकाकिन्ह के भवन कबहुँ कि नारि खटाहिं।।79।।<br />
        ]]></item>
        <item><![CDATA[
अजहूँ मानहु कहा हमारा। हम तुम्ह कहुँ बरु नीक बिचारा।।<br />
अति सुंदर सुचि सुखद सुसीला। गावहिं बेद जासु जस लीला।।<br />
दूषन रहित सकल गुन रासी। श्रीपति पुर बैकुंठ निवासी।।<br />
अस बरु तुम्हहि मिलाउब आनी। सुनत बिहसि कह बचन भवानी।।<br />
सत्य कहेहु गिरिभव तनु एहा। हठ न छूट छूटै बरु देहा।।<br />
कनकउ पुनि पषान तें होई। जारेहुँ सहजु न परिहर सोई।।<br />
नारद बचन न मैं परिहरऊँ। बसउ भवनु उजरउ नहिं डरऊँ।।<br />
गुर कें बचन प्रतीति न जेही। सपनेहुँ सुगम न सुख सिधि तेही।।<br />
दो0-महादेव अवगुन भवन बिष्नु सकल गुन धाम।<br />
   जेहि कर मनु रम जाहि सन तेहि तेही सन काम।।80।।<br />
        ]]></item>
        <item><![CDATA[
जौं तुम्ह मिलतेहु प्रथम मुनीसा। सुनतिउँ सिख तुम्हारि धरि सीसा।।<br />
अब मैं जन्मु संभु हित हारा। को गुन दूषन करै बिचारा।।<br />
जौं तुम्हरे हठ हृदयँ बिसेषी। रहि न जाइ बिनु किएँ बरेषी।।<br />
तौ कौतुकिअन्ह आलसु नाहीं। बर कन्या अनेक जग माहीं।।<br />
जन्म कोटि लगि रगर हमारी। बरउँ संभु न त रहउँ कुआरी।।<br />
तजउँ न नारद कर उपदेसू। आपु कहहि सत बार महेसू।।<br />
मैं पा परउँ कहइ जगदंबा। तुम्ह गृह गवनहु भयउ बिलंबा।।<br />
देखि प्रेमु बोले मुनि ग्यानी। जय जय जगदंबिके भवानी।।<br />
दो0-तुम्ह माया भगवान सिव सकल जगत पितु मातु।<br />
   नाइ चरन सिर मुनि चले पुनि पुनि हरषत गातु।।81।।<br />
        ]]></item>
        <item><![CDATA[
जाइ मुनिन्ह हिमवंतु पठाए। करि बिनती गिरजहिं गृह ल्याए।।<br />
बहुरि सप्तरिषि सिव पहिं जाई। कथा उमा कै सकल सुनाई।।<br />
भए मगन सिव सुनत सनेहा। हरषि सप्तरिषि गवने गेहा।।<br />
मनु थिर करि तब संभु सुजाना। लगे करन रघुनायक ध्याना।।<br />
तारकु असुर भयउ तेहि काला। भुज प्रताप बल तेज बिसाला।।<br />
तेंहि सब लोक लोकपति जीते। भए देव सुख संपति रीते।।<br />
अजर अमर सो जीति न जाई। हारे सुर करि बिबिध लराई।।<br />
तब बिरंचि सन जाइ पुकारे। देखे बिधि सब देव दुखारे।।<br />
दो0-सब सन कहा बुझाइ बिधि दनुज निधन तब होइ।<br />
   संभु सुक्र संभूत सुत एहि जीतइ रन सोइ।।82।।<br />
        ]]></item>
        <item><![CDATA[
मोर कहा सुनि करहु उपाई। होइहि ईस्वर करिहि सहाई।।<br />
सतीं जो तजी दच्छ मख देहा। जनमी जाइ हिमाचल गेहा।।<br />
तेहिं तपु कीन्ह संभु पति लागी। सिव समाधि बैठे सबु त्यागी।।<br />
जदपि अहइ असमंजस भारी। तदपि बात एक सुनहु हमारी।।<br />
पठवहु कामु जाइ सिव पाहीं। करै छोभु संकर मन माहीं।।<br />
तब हम जाइ सिवहि सिर नाई। करवाउब बिबाहु बरिआई।।<br />
एहि बिधि भलेहि देवहित होई। मर अति नीक कहइ सबु कोई।।<br />
अस्तुति सुरन्ह कीन्हि अति हेतू। प्रगटेउ बिषमबान झषकेतू।।<br />
दो0-सुरन्ह कहीं निज बिपति सब सुनि मन कीन्ह बिचार।<br />
   संभु बिरोध न कुसल मोहि बिहसि कहेउ अस मार।।83।।<br />
        ]]></item>
        <item><![CDATA[
तदपि करब मैं काजु तुम्हारा। श्रुति कह परम धरम उपकारा।।<br />
पर हित लागि तजइ जो देही। संतत संत प्रसंसहिं तेही।।<br />
अस कहि चलेउ सबहि सिरु नाई। सुमन धनुष कर सहित सहाई।।<br />
चलत मार अस हृदयँ बिचारा। सिव बिरोध ध्रुव मरनु हमारा।।<br />
तब आपन  प्रभाउ बिस्तारा। निज बस कीन्ह सकल संसारा।।<br />
कोपेउ जबहि बारिचरकेतू। छन महुँ मिटे सकल श्रुति सेतू।।<br />
ब्रह्मचर्ज ब्रत संजम नाना। धीरज धरम ग्यान बिग्याना।।<br />
सदाचार जप जोग बिरागा। सभय बिबेक कटकु सब भागा।।<br />
छं0-भागेउ बिबेक सहाय सहित सो सुभट संजुग महि मुरे।<br />
   सदग्रंथ पर्बत कंदरन्हि महुँ जाइ तेहि अवसर दुरे।।<br />
   होनिहार का करतार को रखवार जग खरभरु परा।<br />
   दुइ माथ केहि रतिनाथ जेहि कहुँ कोपि कर धनु सरु धरा।।<br />
दो0-जे सजीव जग अचर चर नारि पुरुष अस नाम।<br />
    ते निज निज मरजाद तजि भए सकल बस काम।।84।।<br />
        ]]></item>
        <item><![CDATA[
सब के हृदयँ मदन अभिलाषा। लता निहारि नवहिं तरु साखा।।<br />
नदीं उमगि अंबुधि कहुँ धाई। संगम करहिं तलाव तलाई।।<br />
जहँ असि दसा जड़न्ह कै बरनी। को कहि सकइ सचेतन करनी।।<br />
पसु पच्छी नभ जल थलचारी। भए कामबस समय बिसारी।।<br />
मदन अंध ब्याकुल सब लोका। निसि दिनु नहिं अवलोकहिं कोका।।<br />
देव दनुज नर किंनर ब्याला। प्रेत पिसाच भूत बेताला।।<br />
इन्ह कै दसा न कहेउँ बखानी। सदा काम के चेरे जानी।।<br />
सिद्ध बिरक्त महामुनि जोगी। तेपि कामबस भए बियोगी।।<br />
छं0-भए कामबस जोगीस तापस पावँरन्हि की को कहै।<br />
    देखहिं चराचर नारिमय जे ब्रह्ममय देखत रहे।।<br />
    अबला बिलोकहिं पुरुषमय जगु पुरुष सब अबलामयं।<br />
    दुइ दंड भरि ब्रह्मांड भीतर कामकृत कौतुक अयं।।<br />
सो0-धरी न काहूँ धिर सबके मन मनसिज हरे।<br />
     जे राखे रघुबीर ते उबरे तेहि काल महुँ।।85।।</p>
<p>उभय घरी अस कौतुक भयऊ। जौ लगि कामु संभु पहिं गयऊ।।<br />
सिवहि बिलोकि ससंकेउ मारू। भयउ जथाथिति सबु संसारू।।<br />
भए तुरत सब जीव सुखारे। जिमि मद उतरि गएँ मतवारे।।<br />
रुद्रहि देखि मदन भय माना। दुराधरष दुर्गम भगवाना।।<br />
फिरत लाज कछु करि नहिं जाई। मरनु ठानि मन रचेसि उपाई।।<br />
प्रगटेसि तुरत रुचिर रितुराजा। कुसुमित नव तरु राजि बिराजा।।<br />
बन उपबन बापिका तड़ागा। परम सुभग सब दिसा बिभागा।।<br />
जहँ तहँ जनु उमगत अनुरागा। देखि मुएहुँ मन मनसिज जागा।।<br />
छं0-जागइ मनोभव मुएहुँ मन बन सुभगता न परै कही।<br />
    सीतल सुगंध सुमंद मारुत मदन अनल सखा सही।।<br />
    बिकसे सरन्हि बहु कंज गुंजत पुंज मंजुल मधुकरा।<br />
    कलहंस पिक सुक सरस रव करि गान नाचहिं अपछरा।।<br />
 दो0-सकल कला करि कोटि बिधि हारेउ सेन समेत।<br />
     चली न अचल समाधि सिव कोपेउ हृदयनिकेत।।86।।<br />
        ]]></item>
        <item><![CDATA[
देखि रसाल बिटप बर साखा। तेहि पर चढ़ेउ मदनु मन माखा।।<br />
सुमन चाप निज सर संधाने। अति रिस ताकि श्रवन लगि ताने।।<br />
छाड़े बिषम बिसिख उर लागे। छुटि समाधि संभु तब जागे।।<br />
भयउ ईस मन छोभु बिसेषी। नयन उघारि सकल दिसि देखी।।<br />
सौरभ पल्लव मदनु बिलोका। भयउ कोपु कंपेउ त्रैलोका।।<br />
तब सिवँ तीसर नयन उघारा। चितवत कामु भयउ जरि छारा।।<br />
हाहाकार भयउ जग भारी। डरपे सुर भए असुर सुखारी।।<br />
समुझि कामसुखु सोचहिं भोगी। भए अकंटक साधक जोगी।।<br />
छं0-जोगि अकंटक भए पति गति सुनत रति मुरुछित भई।<br />
   रोदति बदति बहु भाँति करुना करति संकर पहिं गई।<br />
   अति प्रेम करि बिनती बिबिध बिधि जोरि कर सन्मुख रही।<br />
   प्रभु आसुतोष कृपाल सिव अबला निरखि बोले सही।।<br />
 दो0-अब तें रति तव नाथ कर होइहि नामु अनंगु।<br />
     बिनु बपु ब्यापिहि सबहि पुनि सुनु निज मिलन प्रसंगु।।87।।<br />
        ]]></item>
        <item><![CDATA[
जब जदुबंस कृष्न अवतारा। होइहि हरन महा महिभारा।।<br />
कृष्न तनय होइहि पति तोरा। बचनु अन्यथा होइ न मोरा।।<br />
रति गवनी सुनि संकर बानी। कथा अपर अब कहउँ बखानी।।<br />
देवन्ह समाचार सब पाए। ब्रह्मादिक बैकुंठ सिधाए।।<br />
सब सुर बिष्नु बिरंचि समेता। गए जहाँ सिव कृपानिकेता।।<br />
पृथक पृथक तिन्ह कीन्हि प्रसंसा। भए प्रसन्न चंद्र अवतंसा।।<br />
बोले कृपासिंधु बृषकेतू। कहहु अमर आए केहि हेतू।।<br />
कह बिधि तुम्ह प्रभु अंतरजामी। तदपि भगति बस बिनवउँ स्वामी।।<br />
दो0-सकल सुरन्ह के हृदयँ अस संकर परम उछाहु।<br />
    निज नयनन्हि देखा चहहिं नाथ तुम्हार बिबाहु।।88।।<br />
        ]]></item>
        <item><![CDATA[
यह उत्सव देखिअ भरि लोचन। सोइ कछु करहु मदन मद मोचन।<br />
कामु जारि रति कहुँ बरु दीन्हा। कृपासिंधु यह अति भल कीन्हा।।<br />
सासति करि पुनि करहिं पसाऊ। नाथ प्रभुन्ह कर सहज सुभाऊ।।<br />
पारबतीं तपु कीन्ह अपारा। करहु तासु अब अंगीकारा।।<br />
सुनि बिधि बिनय समुझि प्रभु बानी। ऐसेइ होउ कहा सुखु मानी।।<br />
तब देवन्ह दुंदुभीं बजाईं। बरषि सुमन जय जय सुर साई।।<br />
अवसरु जानि सप्तरिषि आए। तुरतहिं बिधि गिरिभवन पठाए।।<br />
प्रथम गए जहँ रही भवानी। बोले मधुर बचन छल सानी।।<br />
दो0-कहा हमार न सुनेहु तब नारद कें उपदेस।<br />
   अब भा झूठ तुम्हार पन जारेउ कामु महेस।।89।।<br />
           मासपारायण,तीसरा विश्राम<br />
        ]]></item>
        <item><![CDATA[
सुनि बोलीं मुसकाइ भवानी। उचित कहेहु मुनिबर बिग्यानी।।<br />
तुम्हरें जान कामु अब जारा। अब लगि संभु रहे सबिकारा।।<br />
हमरें जान सदा सिव जोगी। अज अनवद्य अकाम अभोगी।।<br />
जौं मैं सिव सेये अस जानी। प्रीति समेत कर्म मन बानी।।<br />
तौ हमार पन सुनहु मुनीसा। करिहहिं सत्य कृपानिधि ईसा।।<br />
तुम्ह जो कहा हर जारेउ मारा। सोइ अति बड़ अबिबेकु तुम्हारा।।<br />
तात अनल कर सहज सुभाऊ। हिम तेहि निकट जाइ नहिं काऊ।।<br />
गएँ समीप सो अवसि नसाई। असि मन्मथ महेस की नाई।।<br />
दो0-हियँ हरषे मुनि बचन सुनि देखि प्रीति बिस्वास।।<br />
     चले भवानिहि नाइ सिर गए हिमाचल पास।।90।।<br />
        ]]></item>
        <item><![CDATA[
सबु प्रसंगु गिरिपतिहि सुनावा। मदन दहन सुनि अति दुखु पावा।।<br />
बहुरि कहेउ रति कर बरदाना। सुनि हिमवंत बहुत सुखु माना।।<br />
हृदयँ बिचारि संभु प्रभुताई। सादर मुनिबर लिए बोलाई।।<br />
सुदिनु सुनखतु सुघरी सोचाई। बेगि बेदबिधि लगन धराई।।<br />
पत्री सप्तरिषिन्ह सोइ दीन्ही। गहि पद बिनय हिमाचल कीन्ही।।<br />
जाइ बिधिहि दीन्हि सो पाती। बाचत प्रीति न हृदयँ समाती।।<br />
लगन बाचि अज सबहि सुनाई। हरषे मुनि सब सुर समुदाई।।<br />
सुमन बृष्टि नभ बाजन बाजे। मंगल कलस दसहुँ दिसि साजे।।<br />
दो0- लगे सँवारन सकल सुर बाहन बिबिध बिमान।<br />
    होहि सगुन मंगल सुभद करहिं अपछरा गान।।91।।<br />
        ]]></item>
        <item><![CDATA[
<p>सिवहि संभु गन करहिं सिंगारा। जटा मुकुट अहि मौरु सँवारा।।<br />
कुंडल कंकन पहिरे ब्याला। तन बिभूति पट केहरि छाला।।<br />
ससि ललाट सुंदर सिर गंगा। नयन तीनि उपबीत भुजंगा।।<br />
गरल कंठ उर नर सिर माला। असिव बेष सिवधाम कृपाला।।<br />
कर त्रिसूल अरु डमरु बिराजा। चले बसहँ चढ़ि बाजहिं बाजा।।<br />
देखि सिवहि सुरत्रिय मुसुकाहीं। बर लायक दुलहिनि जग नाहीं।।<br />
बिष्नु बिरंचि आदि सुरब्राता। चढ़ि चढ़ि बाहन चले बराता।।<br />
सुर समाज सब भाँति अनूपा। नहिं बरात दूलह अनुरूपा।।<br />
दो0-बिष्नु कहा अस बिहसि तब बोलि सकल दिसिराज।<br />
      बिलग बिलग होइ चलहु सब निज निज सहित समाज।।92।।<br />
        ]]></item>
        <item><![CDATA[
बर अनुहारि बरात न भाई। हँसी करैहहु पर पुर जाई।।<br />
बिष्नु बचन सुनि सुर मुसकाने। निज निज सेन सहित बिलगाने।।<br />
मनहीं मन महेसु मुसुकाहीं। हरि के बिंग्य बचन नहिं जाहीं।।<br />
अति प्रिय बचन सुनत प्रिय केरे। भृंगिहि प्रेरि सकल गन टेरे।।<br />
सिव अनुसासन सुनि सब आए। प्रभु पद जलज सीस तिन्ह नाए।।<br />
नाना बाहन नाना बेषा। बिहसे सिव समाज निज देखा।।<br />
कोउ मुखहीन बिपुल मुख काहू। बिनु पद कर कोउ बहु पद बाहू।।<br />
बिपुल नयन कोउ नयन बिहीना। रिष्टपुष्ट कोउ अति तनखीना।।<br />
छं0-तन खीन कोउ अति पीन पावन कोउ अपावन गति धरें।<br />
    भूषन कराल कपाल कर सब सद्य सोनित तन भरें।।<br />
    खर स्वान सुअर सृकाल मुख गन बेष अगनित को गनै।<br />
    बहु जिनस प्रेत पिसाच जोगि जमात बरनत नहिं बनै।।<br />
सो0-नाचहिं गावहिं गीत परम तरंगी भूत सब।<br />
     देखत अति बिपरीत बोलहिं बचन बिचित्र बिधि।।93।।<br />
जस दूलहु तसि बनी बराता। कौतुक बिबिध होहिं मग जाता।।<br />
इहाँ हिमाचल रचेउ बिताना। अति बिचित्र नहिं जाइ बखाना।।<br />
सैल सकल जहँ लगि जग माहीं। लघु बिसाल नहिं बरनि सिराहीं।।<br />
बन सागर सब नदीं तलावा। हिमगिरि सब कहुँ नेवत पठावा।।<br />
कामरूप सुंदर तन धारी। सहित समाज सहित बर नारी।।<br />
गए सकल तुहिनाचल गेहा। गावहिं मंगल सहित सनेहा।।<br />
प्रथमहिं गिरि बहु गृह सँवराए। जथाजोगु तहँ तहँ सब छाए।।<br />
पुर सोभा अवलोकि सुहाई। लागइ लघु बिरंचि निपुनाई।।<br />
छं0-लघु लाग बिधि की निपुनता अवलोकि पुर सोभा सही।<br />
   बन बाग कूप तड़ाग सरिता सुभग सब सक को कही।।<br />
   मंगल बिपुल तोरन पताका केतु गृह गृह सोहहीं।।<br />
   बनिता पुरुष सुंदर चतुर छबि देखि मुनि मन मोहहीं।।<br />
दो0-जगदंबा जहँ अवतरी सो पुरु बरनि कि जाइ।<br />
   रिद्धि सिद्धि संपत्ति सुख नित नूतन अधिकाइ।।94।।<br />
        ]]></item>
        <item><![CDATA[
नगर निकट बरात सुनि आई। पुर खरभरु सोभा अधिकाई।।<br />
करि बनाव सजि बाहन नाना। चले लेन सादर अगवाना।।<br />
हियँ हरषे सुर सेन निहारी। हरिहि देखि अति भए सुखारी।।<br />
सिव समाज जब देखन लागे। बिडरि चले बाहन सब भागे।।<br />
धरि धीरजु तहँ रहे सयाने। बालक सब लै जीव पराने।।<br />
गएँ भवन पूछहिं पितु माता। कहहिं बचन भय कंपित गाता।।<br />
कहिअ काह कहि जाइ न बाता। जम कर धार किधौं बरिआता।।<br />
बरु बौराह बसहँ असवारा। ब्याल कपाल बिभूषन छारा।।<br />
छं0-तन छार ब्याल कपाल भूषन नगन जटिल भयंकरा।<br />
    सँग भूत प्रेत पिसाच जोगिनि बिकट मुख रजनीचरा।।<br />
    जो जिअत रहिहि बरात देखत पुन्य बड़ तेहि कर सही।<br />
    देखिहि सो उमा बिबाहु घर घर बात असि लरिकन्ह कही।।<br />
दो0-समुझि महेस समाज सब जननि जनक मुसुकाहिं।<br />
    बाल बुझाए बिबिध बिधि निडर होहु डरु नाहिं।।95।।<br />
        ]]></item>
        <item><![CDATA[
लै अगवान बरातहि आए। दिए सबहि जनवास सुहाए।।<br />
मैनाँ सुभ आरती सँवारी। संग सुमंगल गावहिं नारी।।<br />
कंचन थार सोह बर पानी। परिछन चली हरहि हरषानी।।<br />
बिकट बेष रुद्रहि जब देखा। अबलन्ह उर भय भयउ बिसेषा।।<br />
भागि भवन पैठीं अति त्रासा। गए महेसु जहाँ जनवासा।।<br />
मैना हृदयँ भयउ दुखु भारी। लीन्ही बोलि गिरीसकुमारी।।<br />
अधिक सनेहँ गोद बैठारी। स्याम सरोज नयन भरे बारी।।<br />
जेहिं बिधि तुम्हहि रूपु अस दीन्हा। तेहिं जड़ बरु बाउर कस कीन्हा।।<br />
छं0- कस कीन्ह बरु बौराह बिधि जेहिं तुम्हहि सुंदरता दई।<br />
    जो फलु चहिअ सुरतरुहिं सो बरबस बबूरहिं लागई।।<br />
    तुम्ह सहित गिरि तें गिरौं पावक जरौं जलनिधि महुँ परौं।।<br />
    घरु जाउ अपजसु होउ जग जीवत बिबाहु न हौं करौं।।<br />
दो0-भई बिकल अबला सकल दुखित देखि गिरिनारि।<br />
    करि बिलापु रोदति बदति सुता सनेहु सँभारि।।96।।<br />
        ]]></item>
        <item><![CDATA[
नारद कर मैं काह बिगारा। भवनु मोर जिन्ह बसत उजारा।।<br />
अस उपदेसु उमहि जिन्ह दीन्हा। बौरे बरहि लगि तपु कीन्हा।।<br />
साचेहुँ उन्ह के मोह न माया। उदासीन धनु धामु न जाया।।<br />
पर घर घालक लाज न भीरा। बाझँ कि जान प्रसव कैं पीरा।।<br />
जननिहि बिकल बिलोकि भवानी। बोली जुत बिबेक मृदु बानी।।<br />
अस बिचारि सोचहि मति माता। सो न टरइ जो रचइ बिधाता।।<br />
करम लिखा जौ बाउर नाहू। तौ कत दोसु लगाइअ काहू।।</p>
<p>तुम्ह सन मिटहिं कि बिधि के अंका। मातु ब्यर्थ जनि लेहु कलंका।।<br />
छं0-जनि लेहु मातु कलंकु करुना परिहरहु अवसर नहीं।<br />
   दुखु सुखु जो लिखा लिलार हमरें जाब जहँ पाउब तहीं।।<br />
   सुनि उमा बचन बिनीत कोमल सकल अबला सोचहीं।।<br />
   बहु भाँति बिधिहि लगाइ दूषन नयन बारि बिमोचहीं।।<br />
दो0-तेहि अवसर नारद सहित अरु रिषि सप्त समेत।<br />
   समाचार सुनि तुहिनगिरि गवने तुरत निकेत।।97।।<br />

        ]]></item>
        <item><![CDATA[
तब नारद सबहि समुझावा। पूरुब कथाप्रसंगु सुनावा।।<br />
मयना सत्य सुनहु मम बानी। जगदंबा तव सुता भवानी।।<br />
अजा अनादि सक्ति अबिनासिनि। सदा संभु अरधंग निवासिनि।।<br />
जग संभव पालन लय कारिनि। निज इच्छा लीला बपु धारिनि।।<br />
जनमीं प्रथम दच्छ गृह जाई। नामु सती सुंदर तनु पाई।।<br />
तहँहुँ सती संकरहि बिबाहीं। कथा प्रसिद्ध सकल जग माहीं।।<br />
एक बार आवत सिव संगा। देखेउ रघुकुल कमल पतंगा।।<br />
भयउ मोहु सिव कहा न कीन्हा। भ्रम बस बेषु सीय कर लीन्हा।।<br />
छं0-सिय बेषु सती जो कीन्ह तेहि अपराध संकर परिहरीं।<br />
   हर बिरहँ जाइ बहोरि पितु कें जग्य जोगानल जरीं।।<br />
   अब जनमि तुम्हरे भवन निज पति लागि दारुन तपु किया।<br />
   अस जानि संसय तजहु गिरिजा सर्बदा संकर प्रिया।।<br />
दो0-सुनि नारद के बचन तब सब कर मिटा बिषाद।<br />
    छन महुँ ब्यापेउ सकल पुर घर घर यह संबाद।।98।।<br />
        ]]></item>
        <item><![CDATA[
तब मयना हिमवंतु अनंदे। पुनि पुनि पारबती पद बंदे।।<br />
नारि पुरुष सिसु जुबा सयाने। नगर लोग सब अति हरषाने।।<br />
लगे होन पुर मंगलगाना। सजे सबहि हाटक घट नाना।।<br />
भाँति अनेक भई जेवराना। सूपसास्त्र जस कछु ब्यवहारा।।<br />
सो जेवनार कि जाइ बखानी। बसहिं भवन जेहिं मातु भवानी।।<br />
सादर बोले सकल बराती। बिष्नु बिरंचि देव सब जाती।।<br />
बिबिधि पाँति बैठी जेवनारा। लागे परुसन निपुन सुआरा।।<br />
नारिबृंद सुर जेवँत जानी। लगीं देन गारीं मृदु बानी।।<br />
छं0-गारीं मधुर स्वर देहिं सुंदरि बिंग्य बचन सुनावहीं।<br />
   भोजनु करहिं सुर अति बिलंबु बिनोदु सुनि सचु पावहीं।।<br />
   जेवँत जो बढ़्यो अनंदु सो मुख कोटिहूँ न परै कह्यो।<br />
   अचवाँइ दीन्हे पान गवने बास जहँ जाको रह्यो।।<br />
दो0-बहुरि मुनिन्ह हिमवंत कहुँ लगन सुनाई आइ।<br />
   समय बिलोकि बिबाह कर पठए देव बोलाइ।।99।।<br />

        ]]></item>
        <item><![CDATA[
बोलि सकल सुर सादर लीन्हे। सबहि जथोचित आसन दीन्हे।।<br />
बेदी बेद बिधान सँवारी। सुभग सुमंगल गावहिं नारी।।<br />
सिंघासनु अति दिब्य सुहावा। जाइ न बरनि बिरंचि बनावा।।<br />
बैठे सिव बिप्रन्ह सिरु नाई। हृदयँ सुमिरि निज प्रभु रघुराई।।<br />
बहुरि मुनीसन्ह उमा बोलाई। करि सिंगारु सखीं लै आई।।<br />
देखत रूपु सकल सुर मोहे। बरनै छबि अस जग कबि को है।।<br />
जगदंबिका जानि भव भामा। सुरन्ह मनहिं मन कीन्ह प्रनामा।।<br />
सुंदरता मरजाद भवानी। जाइ न कोटिहुँ बदन बखानी।।<br />
छं0-कोटिहुँ बदन नहिं बनै बरनत जग जननि सोभा महा।<br />
   सकुचहिं कहत श्रुति सेष सारद मंदमति तुलसी कहा।।<br />
   छबिखानि मातु भवानि गवनी मध्य मंडप सिव जहाँ।।<br />
   अवलोकि सकहिं न सकुच पति पद कमल मनु मधुकरु तहाँ।।<br />
दो0-मुनि अनुसासन गनपतिहि पूजेउ संभु भवानि। </p>
<p>   कोउ सुनि संसय करै जनि सुर अनादि जियँ जानि।।100।।<br />
        ]]></item>
        <item><![CDATA[
<p>जसि बिबाह कै बिधि श्रुति गाई। महामुनिन्ह सो सब करवाई।।<br />
गहि गिरीस कुस कन्या पानी। भवहि समरपीं जानि भवानी।।<br />
पानिग्रहन जब कीन्ह महेसा। हिंयँ हरषे तब सकल सुरेसा।।<br />
बेद मंत्र मुनिबर उच्चरहीं। जय जय जय संकर सुर करहीं।।<br />
बाजहिं बाजन बिबिध बिधाना। सुमनबृष्टि नभ भै बिधि नाना।।<br />
हर गिरिजा कर भयउ बिबाहू। सकल भुवन भरि रहा उछाहू।।<br />
दासीं दास तुरग रथ नागा। धेनु बसन मनि बस्तु बिभागा।।<br />
अन्न कनकभाजन भरि जाना। दाइज दीन्ह न जाइ बखाना।।<br />
छं0-दाइज दियो बहु भाँति पुनि कर जोरि हिमभूधर कह्यो।<br />
   का देउँ पूरनकाम संकर चरन पंकज गहि रह्यो।।<br />
   सिवँ कृपासागर ससुर कर संतोषु सब भाँतिहिं कियो।<br />
   पुनि गहे पद पाथोज मयनाँ प्रेम परिपूरन हियो।।<br />
दो0-नाथ उमा मन प्रान सम गृहकिंकरी करेहु।<br />
   छमेहु सकल अपराध अब होइ प्रसन्न बरु देहु।।101।।<br />
        ]]></item>
        <item><![CDATA[
बहु बिधि संभु सास समुझाई। गवनी भवन चरन सिरु नाई।।<br />
जननीं उमा बोलि तब लीन्ही। लै उछंग सुंदर सिख दीन्ही।।<br />
करेहु सदा संकर पद पूजा। नारिधरमु पति देउ न दूजा।।<br />
बचन कहत भरे लोचन बारी। बहुरि लाइ उर लीन्हि कुमारी।।<br />
कत बिधि सृजीं नारि जग माहीं। पराधीन सपनेहुँ सुखु नाहीं।।<br />
भै अति प्रेम बिकल महतारी। धीरजु कीन्ह कुसमय बिचारी।।<br />
पुनि पुनि मिलति परति गहि चरना। परम प्रेम कछु जाइ न बरना।।<br />
सब नारिन्ह मिलि भेटि भवानी। जाइ जननि उर पुनि लपटानी।।<br />
छं0-जननिहि बहुरि मिलि चली उचित असीस सब काहूँ दईं।<br />
    फिरि फिरि बिलोकति मातु तन तब सखीं लै सिव पहिं गई।।<br />
    जाचक सकल संतोषि संकरु उमा सहित भवन चले।<br />
    सब अमर हरषे सुमन बरषि निसान नभ बाजे भले।।<br />
दो0-चले संग हिमवंतु तब पहुँचावन अति हेतु।<br />
    बिबिध भाँति परितोषु करि बिदा कीन्ह बृषकेतु।।102।।<br />
        ]]></item>
        <item><![CDATA[
तुरत भवन आए गिरिराई। सकल सैल सर लिए बोलाई।।<br />
आदर दान बिनय बहुमाना। सब कर बिदा कीन्ह हिमवाना।।<br />
जबहिं संभु कैलासहिं आए। सुर सब निज निज लोक सिधाए।।<br />
जगत मातु पितु संभु भवानी। तेही सिंगारु न कहउँ बखानी।।<br />
करहिं बिबिध बिधि भोग बिलासा। गनन्ह समेत बसहिं कैलासा।।<br />
हर गिरिजा बिहार नित नयऊ। एहि बिधि बिपुल काल चलि गयऊ।।<br />
तब जनमेउ षटबदन कुमारा। तारकु असुर समर जेहिं मारा।।<br />
आगम निगम प्रसिद्ध पुराना। षन्मुख जन्मु सकल जग जाना।।<br />
छं0-जगु जान षन्मुख जन्मु कर्मु प्रतापु पुरुषारथु महा।<br />
   तेहि हेतु मैं बृषकेतु सुत कर चरित संछेपहिं कहा।।<br />
   यह उमा संगु बिबाहु जे नर नारि कहहिं जे गावहीं।<br />
   कल्यान काज बिबाह मंगल सर्बदा सुखु पावहीं।।<br />
दो0-चरित सिंधु गिरिजा रमन बेद न पावहिं पारु।<br />
    बरनै तुलसीदासु किमि अति मतिमंद गवाँरु।।103।।<br />
        ]]></item>
        <item><![CDATA[
<p>संभु चरित सुनि सरस सुहावा। भरद्वाज मुनि अति सुख पावा।।<br />
बहु लालसा कथा पर बाढ़ी। नयनन्हि नीरु रोमावलि ठाढ़ी।।<br />
प्रेम बिबस मुख आव न बानी। दसा देखि हरषे मुनि ग्यानी।।<br />
अहो धन्य तव जन्मु मुनीसा। तुम्हहि प्रान सम प्रिय गौरीसा।।<br />
सिव पद कमल जिन्हहि रति नाहीं। रामहि ते सपनेहुँ न सोहाहीं।।<br />
बिनु छल बिस्वनाथ पद नेहू। राम भगत कर लच्छन एहू।।<br />
सिव सम को रघुपति ब्रतधारी। बिनु अघ तजी सती असि नारी।।<br />
पनु करि रघुपति भगति देखाई। को सिव सम रामहि प्रिय भाई।।<br />
दो0-प्रथमहिं मै कहि सिव चरित बूझा मरमु तुम्हार।<br />
   सुचि सेवक तुम्ह राम के रहित समस्त बिकार।।104।।<br />
        ]]></item>
        <item><![CDATA[
मैं जाना तुम्हार गुन सीला। कहउँ सुनहु अब रघुपति लीला।।<br />
सुनु मुनि आजु समागम तोरें। कहि न जाइ जस सुखु मन मोरें।।<br />
राम चरित अति अमित मुनिसा। कहि न सकहिं सत कोटि अहीसा।।<br />
तदपि जथाश्रुत कहउँ बखानी। सुमिरि गिरापति प्रभु धनुपानी।।<br />
सारद दारुनारि सम स्वामी। रामु सूत्रधर अंतरजामी।।<br />
जेहि पर कृपा करहिं जनु जानी। कबि उर अजिर नचावहिं बानी।।<br />
प्रनवउँ सोइ कृपाल रघुनाथा। बरनउँ बिसद तासु गुन गाथा।।<br />
परम रम्य गिरिबरु कैलासू। सदा जहाँ सिव उमा निवासू।।<br />
दो0-सिद्ध तपोधन जोगिजन सूर किंनर मुनिबृंद।<br />
    बसहिं तहाँ सुकृती सकल सेवहिं सिब सुखकंद।।105।।<br />
        ]]></item>
        <item><![CDATA[
हरि हर बिमुख धर्म रति नाहीं। ते नर तहँ सपनेहुँ नहिं जाहीं।।<br />
तेहि गिरि पर बट बिटप बिसाला। नित नूतन सुंदर सब काला।।<br />
त्रिबिध समीर सुसीतलि छाया। सिव बिश्राम बिटप श्रुति गाया।।<br />
एक बार तेहि तर प्रभु गयऊ। तरु बिलोकि उर अति सुखु भयऊ।।<br />
निज कर डासि नागरिपु छाला। बैठै सहजहिं संभु कृपाला।।<br />
कुंद इंदु दर गौर सरीरा। भुज प्रलंब परिधन मुनिचीरा।।<br />
तरुन अरुन अंबुज सम चरना। नख दुति भगत हृदय तम हरना।।<br />
भुजग भूति भूषन त्रिपुरारी। आननु सरद चंद छबि हारी।।<br />
दो0-जटा मुकुट सुरसरित सिर लोचन नलिन बिसाल।<br />
   नीलकंठ लावन्यनिधि सोह बालबिधु भाल।।106।।<br />
        ]]></item>
        <item><![CDATA[
बैठे सोह कामरिपु कैसें। धरें सरीरु सांतरसु जैसें।।<br />
पारबती भल अवसरु जानी। गई संभु पहिं मातु भवानी।।<br />
जानि प्रिया आदरु अति कीन्हा। बाम भाग आसनु हर दीन्हा।।<br />
बैठीं सिव समीप हरषाई। पूरुब जन्म कथा चित आई।।<br />
पति हियँ हेतु अधिक अनुमानी। बिहसि उमा बोलीं प्रिय बानी।।<br />
कथा जो सकल लोक हितकारी। सोइ पूछन चह सैलकुमारी।।<br />
बिस्वनाथ मम नाथ पुरारी। त्रिभुवन महिमा बिदित तुम्हारी।।<br />
चर अरु अचर नाग नर देवा। सकल करहिं पद पंकज सेवा।।<br />
दो0-प्रभु समरथ सर्बग्य सिव सकल कला गुन धाम।।<br />
   जोग ग्यान बैराग्य निधि प्रनत कलपतरु नाम।।107।।<br />
        ]]></item>
        <item><![CDATA[
जौं मो पर प्रसन्न सुखरासी। जानिअ सत्य मोहि निज दासी।।<br />
तौं प्रभु हरहु मोर अग्याना। कहि रघुनाथ कथा बिधि नाना।।<br />
जासु भवनु सुरतरु तर होई। सहि कि दरिद्र जनित दुखु सोई।।<br />
ससिभूषन अस हृदयँ बिचारी। हरहु नाथ मम मति भ्रम भारी।।<br />
प्रभु जे मुनि परमारथबादी। कहहिं राम कहुँ ब्रह्म अनादी।।<br />
सेस सारदा बेद पुराना। सकल करहिं रघुपति गुन गाना।।<br />
तुम्ह पुनि राम राम दिन राती। सादर जपहु अनँग आराती।।<br />
रामु सो अवध नृपति सुत सोई। की अज अगुन अलखगति कोई।।<br />
दो0-जौं नृप तनय त ब्रह्म किमि नारि बिरहँ मति भोरि।<br />
    देख चरित महिमा सुनत भ्रमति बुद्धि अति मोरि।।108।।<br />
        ]]></item>
        <item><![CDATA[
जौं अनीह ब्यापक बिभु कोऊ। कबहु बुझाइ नाथ मोहि सोऊ।।<br />
अग्य जानि रिस उर जनि धरहू। जेहि बिधि मोह मिटै सोइ करहू।।<br />
मै बन दीखि राम प्रभुताई। अति भय बिकल न तुम्हहि सुनाई।।<br />
तदपि मलिन मन बोधु न आवा। सो फलु भली भाँति हम पावा।।<br />
अजहूँ कछु संसउ मन मोरे। करहु कृपा बिनवउँ कर जोरें।।<br />
प्रभु तब मोहि बहु भाँति प्रबोधा। नाथ सो समुझि करहु जनि क्रोधा।।<br />
तब कर अस बिमोह अब नाहीं। रामकथा पर रुचि मन माहीं।।<br />
कहहु पुनीत राम गुन गाथा। भुजगराज भूषन सुरनाथा।।<br />
दो0-बंदउ पद धरि धरनि सिरु बिनय करउँ कर जोरि।<br />
   बरनहु रघुबर बिसद जसु श्रुति सिद्धांत निचोरि।।109।।<br />
        ]]></item>
        <item><![CDATA[
जदपि जोषिता नहिं अधिकारी। दासी मन क्रम बचन तुम्हारी।।<br />
गूढ़उ तत्व न साधु दुरावहिं। आरत अधिकारी जहँ पावहिं।।<br />
अति आरति पूछउँ सुरराया। रघुपति कथा कहहु करि दाया।।<br />
प्रथम सो कारन कहहु बिचारी। निर्गुन ब्रह्म सगुन बपु धारी।।<br />
पुनि प्रभु कहहु राम अवतारा। बालचरित पुनि कहहु उदारा।।<br />
कहहु जथा जानकी बिबाहीं। राज तजा सो दूषन काहीं।।<br />
बन बसि कीन्हे चरित अपारा। कहहु नाथ जिमि रावन मारा।।<br />
राज बैठि कीन्हीं बहु लीला। सकल कहहु संकर सुखलीला।।<br />
दो0-बहुरि कहहु करुनायतन कीन्ह जो अचरज राम।<br />
   प्रजा सहित रघुबंसमनि किमि गवने निज धाम।।110।।<br />
        ]]></item>
        <item><![CDATA[
पुनि प्रभु कहहु सो तत्व बखानी। जेहिं बिग्यान मगन मुनि ग्यानी।।<br />
भगति ग्यान बिग्यान बिरागा। पुनि सब बरनहु सहित बिभागा।।<br />
औरउ राम रहस्य अनेका। कहहु नाथ अति बिमल बिबेका।।<br />
जो प्रभु मैं पूछा नहि होई। सोउ दयाल राखहु जनि गोई।।<br />
तुम्ह त्रिभुवन गुर बेद बखाना। आन जीव पाँवर का जाना।।<br />
प्रस्न उमा कै सहज सुहाई। छल बिहीन सुनि सिव मन भाई।।<br />
हर हियँ रामचरित सब आए। प्रेम पुलक लोचन जल छाए।।<br />
श्रीरघुनाथ रूप उर आवा। परमानंद अमित सुख पावा।।<br />
दो0-मगन ध्यानरस दंड जुग पुनि मन बाहेर कीन्ह।<br />
   रघुपति चरित महेस तब हरषित बरनै लीन्ह।।111।।<br />
        ]]></item>
        <item><![CDATA[
झूठेउ सत्य जाहि बिनु जानें। जिमि भुजंग बिनु रजु पहिचानें।।<br />
जेहि जानें जग जाइ हेराई। जागें जथा सपन भ्रम जाई।।<br />
बंदउँ बालरूप सोई रामू। सब सिधि सुलभ जपत जिसु नामू।।<br />
मंगल भवन अमंगल हारी। द्रवउ सो दसरथ अजिर बिहारी।।<br />
करि प्रनाम रामहि त्रिपुरारी। हरषि सुधा सम गिरा उचारी।।<br />
धन्य धन्य गिरिराजकुमारी। तुम्ह समान नहिं कोउ उपकारी।।<br />
पूँछेहु रघुपति कथा प्रसंगा। सकल लोक जग पावनि गंगा।।<br />
तुम्ह रघुबीर चरन अनुरागी। कीन्हहु प्रस्न जगत हित लागी।।<br />
दो0-रामकृपा तें पारबति सपनेहुँ तव मन माहिं।<br />
   सोक मोह संदेह भ्रम मम बिचार कछु नाहिं।।112।।<br />
        ]]></item>
        <item><![CDATA[
तदपि असंका कीन्हिहु सोई। कहत सुनत सब कर हित होई।।<br />
जिन्ह हरि कथा सुनी नहिं काना। श्रवन रंध्र अहिभवन समाना।।<br />
नयनन्हि संत दरस नहिं देखा। लोचन मोरपंख कर लेखा।।<br />
ते सिर कटु तुंबरि समतूला। जे न नमत हरि गुर पद मूला।।<br />
जिन्ह हरिभगति हृदयँ नहिं आनी। जीवत सव समान तेइ प्रानी।।<br />
जो नहिं करइ राम गुन गाना। जीह सो दादुर जीह समाना।।<br />
कुलिस कठोर निठुर सोइ छाती। सुनि हरिचरित न जो हरषाती।।<br />
गिरिजा सुनहु राम कै लीला। सुर हित दनुज बिमोहनसीला।।<br />
दो0-रामकथा सुरधेनु सम सेवत सब सुख दानि।<br />
   सतसमाज सुरलोक सब को न सुनै अस जानि।।113।।<br />

        ]]></item>
        <item><![CDATA[
<p>रामकथा सुंदर कर तारी। संसय बिहग उडावनिहारी।।<br />
रामकथा कलि बिटप कुठारी। सादर सुनु गिरिराजकुमारी।।<br />
राम नाम गुन चरित सुहाए। जनम करम अगनित श्रुति गाए।।<br />
जथा अनंत राम भगवाना। तथा कथा कीरति गुन नाना।।<br />
तदपि जथा श्रुत जसि मति मोरी। कहिहउँ देखि प्रीति अति तोरी।।<br />
उमा प्रस्न तव सहज सुहाई। सुखद संतसंमत मोहि भाई।।<br />
एक बात नहि मोहि सोहानी। जदपि मोह बस कहेहु भवानी।।<br />
तुम जो कहा राम कोउ आना। जेहि श्रुति गाव धरहिं मुनि ध्याना।।<br />
दो0-कहहि सुनहि अस अधम नर ग्रसे जे मोह पिसाच।<br />
   पाषंडी हरि पद बिमुख जानहिं झूठ न साच।।114।।<br />

        ]]></item>
        <item><![CDATA[
अग्य अकोबिद अंध अभागी। काई बिषय मुकर मन लागी।।<br />
लंपट कपटी कुटिल बिसेषी। सपनेहुँ संतसभा नहिं देखी।।<br />
कहहिं ते बेद असंमत बानी। जिन्ह कें सूझ लाभु नहिं हानी।।<br />
मुकर मलिन अरु नयन बिहीना। राम रूप देखहिं किमि दीना।।<br />
जिन्ह कें अगुन न सगुन बिबेका। जल्पहिं कल्पित बचन अनेका।।<br />
हरिमाया बस जगत भ्रमाहीं। तिन्हहि कहत कछु अघटित नाहीं।।<br />
बातुल भूत बिबस मतवारे। ते नहिं बोलहिं बचन बिचारे।।<br />
जिन्ह कृत महामोह मद पाना। तिन् कर कहा करिअ नहिं काना।।<br />
सो0-अस निज हृदयँ बिचारि तजु संसय भजु राम पद।<br />
   सुनु गिरिराज कुमारि भ्रम तम रबि कर बचन मम।।115।।<br />
        ]]></item>
        <item><![CDATA[
सगुनहि अगुनहि नहिं कछु भेदा। गावहिं मुनि पुरान बुध बेदा।।<br />
अगुन अरुप अलख अज जोई। भगत प्रेम बस सगुन सो होई।।<br />
जो गुन रहित सगुन सोइ कैसें। जलु हिम उपल बिलग नहिं जैसें।।<br />
जासु नाम भ्रम तिमिर पतंगा। तेहि किमि कहिअ बिमोह प्रसंगा।।<br />
राम सच्चिदानंद दिनेसा। नहिं तहँ मोह निसा लवलेसा।।<br />
सहज प्रकासरुप भगवाना। नहिं तहँ पुनि बिग्यान बिहाना।।<br />
हरष बिषाद ग्यान अग्याना। जीव धर्म अहमिति अभिमाना।।<br />
राम ब्रह्म ब्यापक जग जाना। परमानन्द परेस पुराना।।<br />
दो0-पुरुष प्रसिद्ध प्रकास निधि प्रगट परावर नाथ।।<br />
   रघुकुलमनि मम स्वामि सोइ कहि सिवँ नायउ माथ।।116।।<br />
        ]]></item>
        <item><![CDATA[
निज भ्रम नहिं समुझहिं अग्यानी। प्रभु पर मोह धरहिं जड़ प्रानी।।<br />
जथा गगन घन पटल निहारी। झाँपेउ मानु कहहिं कुबिचारी।।<br />
चितव जो लोचन अंगुलि लाएँ। प्रगट जुगल ससि तेहि के भाएँ।।<br />
उमा राम बिषइक अस मोहा। नभ तम धूम धूरि जिमि सोहा।।<br />
बिषय करन सुर जीव समेता। सकल एक तें एक सचेता।।<br />
सब कर परम प्रकासक जोई। राम अनादि अवधपति सोई।।<br />
जगत प्रकास्य प्रकासक रामू। मायाधीस ग्यान गुन धामू।।<br />
जासु सत्यता तें जड माया। भास सत्य इव मोह सहाया।।<br />
दो0-रजत सीप महुँ मास जिमि जथा भानु कर बारि।<br />
   जदपि मृषा तिहुँ काल सोइ भ्रम न सकइ कोउ टारि।।117।।<br />
        ]]></item>
        <item><![CDATA[
एहि बिधि जग हरि आश्रित रहई। जदपि असत्य देत दुख अहई।।<br />
जौं सपनें सिर काटै कोई। बिनु जागें न दूरि दुख होई।।<br />
जासु कृपाँ अस भ्रम मिटि जाई। गिरिजा सोइ कृपाल रघुराई।।<br />
आदि अंत कोउ जासु न पावा। मति अनुमानि निगम अस गावा।।<br />
बिनु पद चलइ सुनइ बिनु काना। कर बिनु करम करइ बिधि नाना।।<br />
आनन रहित सकल रस भोगी। बिनु बानी बकता बड़ जोगी।।<br />
तनु बिनु परस नयन बिनु देखा। ग्रहइ घ्रान बिनु बास असेषा।।<br />
असि सब भाँति अलौकिक करनी। महिमा जासु जाइ नहिं बरनी।।<br />
दो0-जेहि इमि गावहि बेद बुध जाहि धरहिं मुनि ध्यान।।<br />
   सोइ दसरथ सुत भगत हित कोसलपति भगवान।।118।।<br />
        ]]></item>
        <item><![CDATA[
कासीं मरत जंतु अवलोकी। जासु नाम बल करउँ बिसोकी।।<br />
सोइ प्रभु मोर चराचर स्वामी। रघुबर सब उर अंतरजामी।।<br />
बिबसहुँ जासु नाम नर कहहीं। जनम अनेक रचित अघ दहहीं।।<br />
सादर सुमिरन जे नर करहीं। भव बारिधि गोपद इव तरहीं।।<br />
राम सो परमातमा भवानी। तहँ भ्रम अति अबिहित तव बानी।।<br />
अस संसय आनत उर  माहीं। ग्यान बिराग सकल गुन जाहीं।।<br />
सुनि सिव के भ्रम भंजन बचना। मिटि गै सब कुतरक कै रचना।।<br />
भइ रघुपति पद प्रीति प्रतीती। दारुन असंभावना बीती।।<br />
 दो0-पुनि पुनि प्रभु पद कमल गहि जोरि पंकरुह पानि।<br />
    बोली गिरिजा बचन बर मनहुँ प्रेम रस सानि।।119।।<br />
        ]]></item>
        <item><![CDATA[
ससि कर सम सुनि गिरा तुम्हारी। मिटा मोह सरदातप भारी।।<br />
तुम्ह कृपाल सबु संसउ हरेऊ। राम स्वरुप जानि मोहि परेऊ।।<br />
नाथ कृपाँ अब गयउ बिषादा। सुखी भयउँ प्रभु चरन प्रसादा।।<br />
अब मोहि आपनि किंकरि जानी। जदपि सहज जड नारि अयानी।।<br />
प्रथम जो मैं पूछा सोइ कहहू। जौं मो पर प्रसन्न प्रभु अहहू।।<br />
राम ब्रह्म चिनमय अबिनासी। सर्ब रहित सब उर पुर बासी।।<br />
नाथ धरेउ नरतनु केहि हेतू। मोहि समुझाइ कहहु बृषकेतू।।<br />
उमा बचन सुनि परम बिनीता। रामकथा पर प्रीति पुनीता।।<br />
दो0-हिँयँ हरषे कामारि तब संकर सहज सुजान<br />
    बहु बिधि उमहि प्रसंसि पुनि बोले कृपानिधान।।120(क)।।<br />
         नवान्हपारायन,पहला विश्राम<br />
        मासपारायण, चौथा विश्राम<br />
सो0-सुनु सुभ कथा भवानि रामचरितमानस बिमल।<br />
   कहा भुसुंडि बखानि सुना बिहग नायक गरुड।।120(ख)।।<br />
   सो संबाद उदार जेहि बिधि भा आगें कहब।<br />
   सुनहु राम अवतार चरित परम सुंदर अनघ।।120(ग)।।<br />
   हरि गुन नाम अपार कथा रूप अगनित अमित।<br />
   मैं निज मति अनुसार कहउँ उमा सादर सुनहु।।120(घ।।<br />
        ]]></item>
        <item><![CDATA[
सुनु गिरिजा हरिचरित सुहाए। बिपुल बिसद निगमागम गाए।।<br />
हरि अवतार हेतु जेहि होई। इदमित्थं कहि जाइ न सोई।।<br />
राम अतर्क्य बुद्धि मन बानी। मत हमार अस सुनहि सयानी।।<br />
तदपि संत मुनि बेद पुराना। जस कछु कहहिं स्वमति अनुमाना।।<br />
तस मैं सुमुखि सुनावउँ तोही। समुझि परइ जस कारन मोही।।<br />
जब जब होइ धरम कै हानी। बाढहिं असुर अधम अभिमानी।।<br />
करहिं अनीति जाइ नहिं बरनी। सीदहिं बिप्र धेनु सुर धरनी।।<br />
तब तब प्रभु धरि बिबिध सरीरा। हरहि कृपानिधि सज्जन पीरा।।<br />
दो0-असुर मारि थापहिं सुरन्ह राखहिं निज श्रुति सेतु।<br />
    जग बिस्तारहिं बिसद जस राम जन्म कर हेतु।।121।।<br />
        ]]></item>
        <item><![CDATA[
सोइ जस गाइ भगत भव तरहीं। कृपासिंधु जन हित तनु धरहीं।।<br />
राम जनम के हेतु अनेका। परम बिचित्र एक तें एका।।<br />
जनम एक दुइ कहउँ बखानी। सावधान सुनु सुमति भवानी।।<br />
द्वारपाल हरि के प्रिय दोऊ। जय अरु बिजय जान सब कोऊ।।<br />
बिप्र श्राप तें दूनउ भाई। तामस असुर देह तिन्ह पाई।।<br />
कनककसिपु अरु हाटक लोचन। जगत बिदित सुरपति मद मोचन।।<br />
बिजई समर बीर बिख्याता। धरि बराह बपु एक निपाता।।<br />
होइ नरहरि दूसर पुनि मारा। जन प्रहलाद सुजस बिस्तारा।।<br />
दो0-भए निसाचर जाइ तेइ महाबीर बलवान।<br />
   कुंभकरन रावण सुभट सुर बिजई जग जान।।122 ।<br />
        ]]></item>
        <item><![CDATA[
मुकुत न भए हते भगवाना। तीनि जनम द्विज बचन प्रवाना।।<br />
एक बार तिन्ह के हित लागी। धरेउ सरीर भगत अनुरागी।।<br />
कस्यप अदिति तहाँ पितु माता। दसरथ कौसल्या बिख्याता।।<br />
एक कलप एहि बिधि अवतारा। चरित्र पवित्र किए संसारा।।<br />
एक कलप सुर देखि दुखारे। समर जलंधर सन सब हारे।।<br />
संभु कीन्ह संग्राम अपारा। दनुज महाबल मरइ न मारा।।<br />
परम सती असुराधिप नारी। तेहि बल ताहि न जितहिं पुरारी।।<br />
दो0-छल करि टारेउ तासु ब्रत प्रभु सुर कारज कीन्ह।।<br />
    जब तेहि जानेउ मरम तब श्राप कोप करि दीन्ह।।123।।<br />
        ]]></item>
        <item><![CDATA[
तासु श्राप हरि दीन्ह प्रमाना। कौतुकनिधि कृपाल भगवाना।।<br />
तहाँ जलंधर रावन भयऊ। रन हति राम परम पद दयऊ।।<br />
एक जनम कर कारन एहा। जेहि लागि राम धरी नरदेहा।।<br />
प्रति अवतार कथा प्रभु केरी। सुनु मुनि बरनी कबिन्ह घनेरी।।<br />
नारद श्राप दीन्ह एक बारा। कलप एक तेहि लगि अवतारा।।<br />
गिरिजा चकित भई सुनि बानी। नारद बिष्नुभगत पुनि ग्यानि।।<br />
कारन कवन श्राप मुनि दीन्हा। का अपराध रमापति कीन्हा।।<br />
यह प्रसंग मोहि कहहु पुरारी। मुनि मन मोह आचरज भारी।।<br />
दो0- बोले बिहसि महेस तब ग्यानी मूढ़ न कोइ।<br />
    जेहि जस रघुपति करहिं जब सो तस तेहि छन होइ।।124(क)।।<br />
सो0-कहउँ राम गुन गाथ भरद्वाज सादर सुनहु।<br />
    भव भंजन रघुनाथ भजु तुलसी तजि मान मद।।124(ख)।।<br />
        ]]></item>
        <item><![CDATA[
हिमगिरि गुहा एक अति पावनि। बह समीप सुरसरी सुहावनि।।<br />
आश्रम परम पुनीत सुहावा। देखि देवरिषि मन अति भावा।।<br />
निरखि सैल सरि बिपिन बिभागा। भयउ रमापति पद अनुरागा।।<br />
सुमिरत हरिहि श्राप गति बाधी। सहज बिमल मन लागि समाधी।।<br />
मुनि गति देखि सुरेस डेराना। कामहि बोलि कीन्ह समाना।।<br />
सहित सहाय जाहु मम हेतू। चकेउ हरषि हियँ जलचरकेतू।।<br />
सुनासीर मन महुँ असि त्रासा। चहत देवरिषि मम पुर बासा।।<br />
जे कामी लोलुप जग माहीं। कुटिल काक इव सबहि डेराहीं।।<br />
दो0-सुख हाड़ लै भाग सठ स्वान निरखि मृगराज।<br />
    छीनि लेइ जनि जान जड़ तिमि सुरपतिहि न लाज।।125।।<br />
        ]]></item>
        <item><![CDATA[
तेहि आश्रमहिं मदन जब गयऊ। निज मायाँ बसंत निरमयऊ।।<br />
कुसुमित बिबिध बिटप बहुरंगा। कूजहिं कोकिल गुंजहि भृंगा।।<br />
चली सुहावनि त्रिबिध बयारी। काम कृसानु बढ़ावनिहारी।।<br />
रंभादिक सुरनारि नबीना । सकल असमसर कला प्रबीना।।<br />
करहिं गान बहु तान तरंगा। बहुबिधि क्रीड़हि पानि पतंगा।।<br />
देखि सहाय मदन हरषाना। कीन्हेसि पुनि प्रपंच बिधि नाना।।<br />
काम कला कछु मुनिहि न ब्यापी। निज भयँ डरेउ मनोभव पापी।।<br />
सीम कि चाँपि सकइ कोउ तासु। बड़ रखवार रमापति जासू।।<br />
दो0- सहित सहाय सभीत अति मानि हारि मन मैन।<br />
    गहेसि जाइ मुनि चरन तब कहि सुठि आरत बैन।।126।।<br />
        ]]></item>
        <item><![CDATA[
भयउ न नारद मन कछु रोषा। कहि प्रिय बचन काम परितोषा।।<br />
नाइ चरन सिरु आयसु पाई। गयउ मदन तब सहित सहाई।।<br />
मुनि सुसीलता आपनि करनी। सुरपति सभाँ जाइ सब बरनी।।<br />
सुनि सब कें मन अचरजु आवा। मुनिहि प्रसंसि हरिहि सिरु नावा।।<br />
तब नारद गवने सिव पाहीं। जिता काम अहमिति मन माहीं।।<br />
मार चरित संकरहिं सुनाए। अतिप्रिय जानि महेस सिखाए।।<br />
बार बार बिनवउँ मुनि तोहीं। जिमि यह कथा सुनायहु मोहीं।।<br />
तिमि जनि हरिहि सुनावहु कबहूँ। चलेहुँ प्रसंग दुराएडु तबहूँ।।<br />
दो0-संभु दीन्ह उपदेस हित नहिं नारदहि सोहान।<br />
   भारद्वाज कौतुक सुनहु हरि इच्छा बलवान।।127।।<br />
        ]]></item>
        <item><![CDATA[
राम कीन्ह चाहहिं सोइ होई। करै अन्यथा अस नहिं कोई।।<br />
संभु बचन मुनि मन नहिं भाए। तब बिरंचि के लोक सिधाए।।<br />
एक बार करतल बर बीना। गावत हरि गुन गान प्रबीना।।<br />
छीरसिंधु गवने मुनिनाथा। जहँ बस श्रीनिवास श्रुतिमाथा।।<br />
हरषि मिले उठि रमानिकेता। बैठे आसन रिषिहि समेता।।<br />
बोले बिहसि चराचर राया। बहुते दिनन कीन्हि मुनि दाया।।<br />
काम चरित नारद सब भाषे। जद्यपि प्रथम बरजि सिवँ राखे।।<br />
अति प्रचंड रघुपति कै माया। जेहि न मोह अस को जग जाया।।<br />
दो0-रूख बदन करि बचन मृदु बोले श्रीभगवान ।<br />
   तुम्हरे सुमिरन तें मिटहिं मोह मार मद मान।।128।।<br />
        ]]></item>
        <item><![CDATA[
सुनु मुनि मोह होइ मन ताकें। ग्यान बिराग हृदय नहिं जाके।।<br />
ब्रह्मचरज ब्रत रत मतिधीरा। तुम्हहि कि करइ मनोभव पीरा।।<br />
नारद कहेउ सहित अभिमाना। कृपा तुम्हारि सकल भगवाना।।<br />
करुनानिधि मन दीख बिचारी। उर अंकुरेउ गरब तरु भारी।।<br />
बेगि सो मै डारिहउँ उखारी। पन हमार सेवक हितकारी।।<br />
मुनि कर हित मम कौतुक होई। अवसि उपाय करबि मै सोई।।<br />
तब नारद हरि पद सिर नाई। चले हृदयँ अहमिति अधिकाई।।<br />
श्रीपति निज माया तब प्रेरी। सुनहु कठिन करनी तेहि केरी।।<br />
दो0-बिरचेउ मग महुँ नगर तेहिं सत जोजन बिस्तार।<br />
   श्रीनिवासपुर तें अधिक रचना बिबिध प्रकार।।129।।<br />
        ]]></item>
        <item><![CDATA[
बसहिं नगर सुंदर नर नारी। जनु बहु मनसिज रति तनुधारी।।<br />
तेहिं पुर बसइ सीलनिधि राजा। अगनित हय गय सेन समाजा।।<br />
सत सुरेस सम बिभव बिलासा। रूप तेज बल नीति निवासा।।<br />
बिस्वमोहनी तासु कुमारी। श्री बिमोह जिसु रूपु निहारी।।<br />
सोइ हरिमाया सब गुन खानी। सोभा तासु कि जाइ बखानी।।<br />
करइ स्वयंबर सो नृपबाला। आए तहँ अगनित महिपाला।।<br />
मुनि कौतुकी नगर तेहिं गयऊ। पुरबासिन्ह सब पूछत भयऊ।।<br />
सुनि सब चरित भूपगृहँ आए। करि पूजा नृप मुनि बैठाए।।<br />
दो0-आनि देखाई नारदहि भूपति राजकुमारि।<br />
   कहहु नाथ गुन दोष सब एहि के हृदयँ बिचारि।।130।।<br />
        ]]></item>
        <item><![CDATA[
देखि रूप मुनि बिरति बिसारी। बड़ी बार लगि रहे निहारी।।<br />
लच्छन तासु बिलोकि भुलाने। हृदयँ हरष नहिं प्रगट बखाने।।<br />
जो एहि बरइ अमर सोइ होई। समरभूमि तेहि जीत न कोई।।<br />
सेवहिं सकल चराचर ताही। बरइ सीलनिधि कन्या जाही।।<br />
लच्छन सब बिचारि उर राखे। कछुक बनाइ भूप सन भाषे।।<br />
सुता सुलच्छन कहि नृप पाहीं। नारद चले सोच मन माहीं।।<br />
करौं जाइ सोइ जतन बिचारी। जेहि प्रकार मोहि बरै कुमारी।।<br />
जप तप कछु न होइ तेहि काला। हे बिधि मिलइ कवन बिधि बाला।।<br />
दो0-एहि अवसर चाहिअ परम सोभा रूप बिसाल।<br />
    जो बिलोकि रीझै कुअँरि तब मेलै जयमाल।।131।।<br />
        ]]></item>
        <item><![CDATA[
हरि सन मागौं सुंदरताई। होइहि जात गहरु अति भाई।।<br />
मोरें हित हरि सम नहिं कोऊ। एहि अवसर सहाय सोइ होऊ।।<br />
बहुबिधि बिनय कीन्हि तेहि काला। प्रगटेउ प्रभु कौतुकी कृपाला।।<br />
प्रभु बिलोकि मुनि नयन जुड़ाने। होइहि काजु हिएँ हरषाने।।<br />
अति आरति कहि कथा सुनाई। करहु कृपा करि होहु सहाई।।<br />
आपन रूप देहु प्रभु मोही। आन भाँति नहिं पावौं ओही।।<br />
जेहि बिधि नाथ होइ हित मोरा। करहु सो बेगि दास मैं तोरा।।<br />
निज माया बल देखि बिसाला। हियँ हँसि बोले दीनदयाला।।<br />
दो0-जेहि बिधि होइहि परम हित नारद सुनहु तुम्हार।<br />
    सोइ हम करब न आन कछु बचन न मृषा हमार।।132।।<br />
        ]]></item>
        <item><![CDATA[
कुपथ माग रुज ब्याकुल रोगी। बैद न देइ सुनहु मुनि जोगी।।<br />
एहि बिधि हित तुम्हार मैं ठयऊ। कहि अस अंतरहित प्रभु भयऊ।।<br />
माया बिबस भए मुनि मूढ़ा। समुझी नहिं हरि गिरा निगूढ़ा।।<br />
गवने तुरत तहाँ रिषिराई। जहाँ स्वयंबर भूमि बनाई।।<br />
निज निज आसन बैठे राजा। बहु बनाव करि सहित समाजा।।<br />
मुनि मन हरष रूप अति मोरें। मोहि तजि आनहि बारिहि न भोरें।।<br />
मुनि हित कारन कृपानिधाना। दीन्ह कुरूप न जाइ बखाना।।<br />
सो चरित्र लखि काहुँ न पावा। नारद जानि सबहिं सिर नावा।।</p>
<p>दो0-रहे तहाँ दुइ रुद्र गन ते जानहिं सब भेउ।<br />
    बिप्रबेष देखत फिरहिं परम कौतुकी तेउ।।133।।<br />
        ]]></item>
        <item><![CDATA[
जेंहि समाज बैंठे मुनि जाई। हृदयँ रूप अहमिति अधिकाई।।<br />
तहँ बैठ महेस गन दोऊ। बिप्रबेष गति लखइ न कोऊ।।<br />
करहिं कूटि नारदहि सुनाई। नीकि दीन्हि हरि सुंदरताई।।<br />
रीझहि राजकुअँरि छबि देखी। इन्हहि बरिहि हरि जानि बिसेषी।।<br />
मुनिहि मोह मन हाथ पराएँ। हँसहिं संभु गन अति सचु पाएँ।।<br />
जदपि सुनहिं मुनि अटपटि बानी। समुझि न परइ बुद्धि भ्रम सानी।।<br />
काहुँ न लखा सो चरित बिसेषा। सो सरूप नृपकन्याँ देखा।।<br />
मर्कट बदन भयंकर देही। देखत हृदयँ क्रोध भा तेही।।<br />
दो0-सखीं संग लै कुअँरि तब चलि जनु राजमराल।<br />
    देखत फिरइ महीप सब कर सरोज जयमाल।।134।।<br />
        ]]></item>
        <item><![CDATA[
जेहि दिसि बैठे नारद फूली। सो दिसि देहि न बिलोकी भूली।।<br />
पुनि पुनि मुनि उकसहिं अकुलाहीं। देखि दसा हर गन मुसकाहीं।।<br />
धरि नृपतनु तहँ गयउ कृपाला। कुअँरि हरषि मेलेउ जयमाला।।<br />
दुलहिनि लै गे लच्छिनिवासा। नृपसमाज सब भयउ निरासा।।<br />
मुनि अति बिकल मोंहँ मति नाठी। मनि गिरि गई छूटि जनु गाँठी।।<br />
तब हर गन बोले मुसुकाई। निज मुख मुकुर बिलोकहु जाई।।<br />
अस कहि दोउ भागे भयँ भारी। बदन दीख मुनि बारि निहारी।।<br />
बेषु बिलोकि क्रोध अति बाढ़ा। तिन्हहि सराप दीन्ह अति गाढ़ा।।<br />
दो0-होहु निसाचर जाइ तुम्ह कपटी पापी दोउ।<br />
    हँसेहु हमहि सो लेहु फल बहुरि हँसेहु मुनि कोउ।।135।।<br />
        ]]></item>
        <item><![CDATA[
पुनि जल दीख रूप निज पावा। तदपि हृदयँ संतोष न आवा।।<br />
फरकत अधर कोप मन माहीं। सपदी चले कमलापति पाहीं।।<br />
देहउँ श्राप कि मरिहउँ जाई। जगत मोर उपहास कराई।।<br />
बीचहिं पंथ मिले दनुजारी। संग रमा सोइ राजकुमारी।।<br />
बोले मधुर बचन सुरसाईं। मुनि कहँ चले बिकल की नाईं।।<br />
सुनत बचन उपजा अति क्रोधा। माया बस न रहा मन बोधा।।<br />
पर संपदा सकहु नहिं देखी। तुम्हरें इरिषा कपट बिसेषी।।<br />
मथत सिंधु रुद्रहि बौरायहु। सुरन्ह प्रेरी बिष पान करायहु।।<br />
दो0-असुर सुरा बिष संकरहि आपु रमा मनि चारु।<br />
   स्वारथ साधक कुटिल तुम्ह सदा कपट ब्यवहारु।।136।।<br />
        ]]></item>
        <item><![CDATA[
परम स्वतंत्र न सिर पर कोई। भावइ मनहि करहु तुम्ह सोई।।<br />
भलेहि मंद मंदेहि भल करहू। बिसमय हरष न हियँ कछु धरहू।।<br />
डहकि डहकि परिचेहु सब काहू। अति असंक मन सदा उछाहू।।<br />
करम सुभासुभ तुम्हहि न बाधा। अब लगि तुम्हहि न काहूँ साधा।।<br />
भले भवन अब बायन दीन्हा। पावहुगे फल आपन कीन्हा।।<br />
बंचेहु मोहि जवनि धरि देहा। सोइ तनु धरहु श्राप मम एहा।।<br />
कपि आकृति तुम्ह कीन्हि हमारी। करिहहिं कीस सहाय तुम्हारी।।<br />
मम अपकार कीन्ही तुम्ह भारी। नारी बिरहँ तुम्ह होब दुखारी।।<br />
दो0-श्राप सीस धरी हरषि हियँ प्रभु बहु बिनती कीन्हि।<br />
    निज माया कै प्रबलता करषि कृपानिधि लीन्हि।।137।।<br />
        ]]></item>
        <item><![CDATA[
जब हरि माया दूरि निवारी। नहिं तहँ रमा न राजकुमारी।।<br />
तब मुनि अति सभीत हरि चरना। गहे पाहि प्रनतारति हरना।।<br />
मृषा होउ मम श्राप कृपाला। मम इच्छा कह दीनदयाला।।<br />
मैं दुर्बचन कहे बहुतेरे। कह मुनि पाप मिटिहिं किमि मेरे।।<br />
जपहु जाइ संकर सत नामा। होइहि हृदयँ तुरंत बिश्रामा।।<br />
कोउ नहिं सिव समान प्रिय मोरें। असि परतीति तजहु जनि भोरें।।<br />
जेहि पर कृपा न करहिं पुरारी। सो न पाव मुनि भगति हमारी।।<br />
अस उर धरि महि बिचरहु जाई। अब न तुम्हहि माया निअराई।।<br />
दो0-बहुबिधि मुनिहि प्रबोधि प्रभु तब भए अंतरधान।।<br />
     सत्यलोक नारद चले करत राम गुन गान।।138।।<br />
        ]]></item>
        <item><![CDATA[
हर गन मुनिहि जात पथ देखी। बिगतमोह मन हरष बिसेषी।।<br />
अति सभीत नारद पहिं आए। गहि पद आरत बचन सुनाए।।<br />
हर गन हम न बिप्र मुनिराया। बड़ अपराध कीन्ह फल पाया।।<br />
श्राप अनुग्रह करहु कृपाला। बोले नारद दीनदयाला।।<br />
निसिचर जाइ होहु तुम्ह दोऊ। बैभव बिपुल तेज बल होऊ।।<br />
भुजबल बिस्व जितब तुम्ह जहिआ। धरिहहिं बिष्नु मनुज तनु तहिआ।<br />
समर मरन हरि हाथ तुम्हारा। होइहहु मुकुत न पुनि संसारा।।<br />
चले जुगल मुनि पद सिर नाई। भए निसाचर कालहि पाई।।<br />
दो0-एक कलप एहि हेतु प्रभु लीन्ह मनुज अवतार।<br />
   सुर रंजन सज्जन सुखद हरि भंजन भुबि भार।।139।।<br />
        ]]></item>
        <item><![CDATA[
एहि बिधि जनम करम हरि केरे। सुंदर सुखद बिचित्र घनेरे।।<br />
कलप कलप प्रति प्रभु अवतरहीं। चारु चरित नानाबिधि करहीं।।<br />
तब तब कथा मुनीसन्ह गाई। परम पुनीत प्रबंध बनाई।।<br />
बिबिध प्रसंग अनूप बखाने। करहिं न सुनि आचरजु सयाने।।<br />
हरि अनंत हरिकथा अनंता। कहहिं सुनहिं बहुबिधि सब संता।।<br />
रामचंद्र के चरित सुहाए। कलप कोटि लगि जाहिं न गाए।।<br />
यह प्रसंग मैं कहा भवानी। हरिमायाँ मोहहिं मुनि ग्यानी।।<br />
प्रभु कौतुकी प्रनत हितकारी।।सेवत सुलभ सकल दुख हारी।।<br />
सो0-सुर नर मुनि कोउ नाहिं जेहि न मोह माया प्रबल।।<br />
    अस बिचारि मन माहिं भजिअ महामाया पतिहि।।140।।<br />
        ]]></item>
        <item><![CDATA[
अपर हेतु सुनु सैलकुमारी। कहउँ बिचित्र कथा बिस्तारी।।<br />
जेहि कारन अज अगुन अरूपा। ब्रह्म भयउ कोसलपुर भूपा।।<br />
जो प्रभु बिपिन फिरत तुम्ह देखा। बंधु समेत धरें मुनिबेषा।।<br />
जासु चरित अवलोकि भवानी। सती सरीर रहिहु बौरानी।।<br />
अजहुँ न छाया मिटति तुम्हारी। तासु चरित सुनु भ्रम रुज हारी।।<br />
लीला कीन्हि जो तेहिं अवतारा। सो सब कहिहउँ मति अनुसारा।।<br />
भरद्वाज सुनि संकर बानी। सकुचि सप्रेम उमा मुसकानी।।<br />
लगे बहुरि बरने बृषकेतू। सो अवतार भयउ जेहि हेतू।।<br />
दो0-सो मैं तुम्ह सन कहउँ सबु सुनु मुनीस मन लाई।।<br />
    राम कथा कलि मल हरनि मंगल करनि सुहाइ।।141।।<br />
        ]]></item>
        <item><![CDATA[
स्वायंभू मनु अरु सतरूपा। जिन्ह तें भै नरसृष्टि अनूपा।।<br />
दंपति धरम आचरन नीका। अजहुँ गाव श्रुति जिन्ह कै लीका।।<br />
नृप उत्तानपाद सुत तासू। ध्रुव हरि भगत भयउ सुत जासू।।<br />
लघु सुत नाम प्रिय्रब्रत ताही। बेद पुरान प्रसंसहि जाही।।<br />
देवहूति पुनि तासु कुमारी। जो मुनि कर्दम कै प्रिय नारी।।<br />
आदिदेव प्रभु दीनदयाला। जठर धरेउ जेहिं कपिल कृपाला।।<br />
सांख्य सास्त्र जिन्ह प्रगट बखाना। तत्व बिचार निपुन भगवाना।।<br />
तेहिं मनु राज कीन्ह बहु काला। प्रभु आयसु सब बिधि प्रतिपाला।।<br />
सो0-होइ न बिषय बिराग भवन बसत भा चौथपन।<br />
   हृदयँ बहुत दुख लाग जनम गयउ हरिभगति बिनु।।142।।<br />
        ]]></item>
        <item><![CDATA[
बरबस राज सुतहि तब दीन्हा। नारि समेत गवन बन कीन्हा।।<br />
तीरथ बर नैमिष बिख्याता। अति पुनीत साधक सिधि दाता।।<br />
बसहिं तहाँ मुनि सिद्ध समाजा। तहँ हियँ हरषि चलेउ मनु राजा।।<br />
पंथ जात सोहहिं मतिधीरा। ग्यान भगति जनु धरें सरीरा।।<br />
पहुँचे जाइ धेनुमति तीरा। हरषि नहाने निरमल नीरा।।<br />
आए मिलन सिद्ध मुनि ग्यानी। धरम धुरंधर नृपरिषि जानी।।<br />
जहँ जँह तीरथ रहे सुहाए। मुनिन्ह सकल सादर करवाए।।<br />
कृस सरीर मुनिपट परिधाना। सत समाज नित सुनहिं पुराना ।<br />
दो0-द्वादस अच्छर मंत्र पुनि जपहिं सहित अनुराग।<br />
   बासुदेव पद पंकरुह दंपति मन अति लाग।।143।।<br />
        ]]></item>
        <item><![CDATA[
करहिं अहार साक फल कंदा। सुमिरहिं ब्रह्म सच्चिदानंदा।।<br />
पुनि हरि हेतु करन तप लागे। बारि अधार मूल फल त्यागे।।<br />
उर अभिलाष निंरंतर होई। देखअ नयन परम प्रभु सोई।।<br />
अगुन अखंड अनंत अनादी। जेहि चिंतहिं परमारथबादी।।<br />
नेति नेति जेहि बेद निरूपा। निजानंद निरुपाधि अनूपा।।<br />
संभु बिरंचि बिष्नु भगवाना। उपजहिं जासु अंस तें नाना।।<br />
ऐसेउ प्रभु सेवक बस अहई। भगत हेतु लीलातनु गहई।।<br />
जौं यह बचन सत्य श्रुति भाषा। तौ हमार पूजहि अभिलाषा।।<br />
दो0-एहि बिधि बीतें बरष षट सहस बारि आहार।<br />
   संबत सप्त सहस्त्र पुनि रहे समीर अधार।।144।।<br />
        ]]></item>
        <item><![CDATA[
बरष सहस दस त्यागेउ सोऊ। ठाढ़े रहे एक पद दोऊ।।<br />
बिधि हरि तप देखि अपारा। मनु समीप आए बहु बारा।।<br />
मागहु बर बहु भाँति लोभाए। परम धीर नहिं चलहिं चलाए।।<br />
अस्थिमात्र होइ रहे सरीरा। तदपि मनाग मनहिं नहिं पीरा।।<br />
प्रभु सर्बग्य दास निज जानी। गति अनन्य तापस नृप रानी।।<br />
मागु मागु बरु भै नभ बानी। परम गभीर कृपामृत सानी।।<br />
मृतक जिआवनि गिरा सुहाई। श्रबन रंध्र होइ उर जब आई।।<br />
ह्रष्टपुष्ट तन भए सुहाए। मानहुँ अबहिं भवन ते आए।।<br />
दो0-श्रवन सुधा सम बचन सुनि पुलक प्रफुल्लित गात।<br />
   बोले मनु करि दंडवत प्रेम न हृदयँ समात।।145।।<br />
        ]]></item>
        <item><![CDATA[
सुनु सेवक सुरतरु सुरधेनु। बिधि हरि हर बंदित पद रेनू।।<br />
सेवत सुलभ सकल सुख दायक। प्रनतपाल सचराचर नायक।।<br />
जौं अनाथ हित हम पर नेहू। तौ प्रसन्न होइ यह बर देहू।।<br />
जो सरूप बस सिव मन माहीं। जेहि कारन मुनि जतन कराहीं।।<br />
जो भुसुंडि मन मानस हंसा। सगुन अगुन जेहि निगम प्रसंसा।।<br />
देखहिं हम सो रूप भरि लोचन। कृपा करहु प्रनतारति मोचन।।<br />
दंपति बचन परम प्रिय लागे। मुदुल बिनीत प्रेम रस पागे।।<br />
भगत बछल प्रभु कृपानिधाना। बिस्वबास प्रगटे भगवाना।।<br />
दो0-नील सरोरुह नील मनि नील नीरधर स्याम।<br />
   लाजहिं तन सोभा निरखि कोटि कोटि सत काम।।146।।<br />
        ]]></item>
        <item><![CDATA[
सरद मयंक बदन छबि सींवा। चारु कपोल चिबुक दर ग्रीवा।।<br />
अधर अरुन रद सुंदर नासा। बिधु कर निकर बिनिंदक हासा।।<br />
नव अबुंज अंबक छबि नीकी। चितवनि ललित भावँती जी की।।<br />
भुकुटि मनोज चाप छबि हारी। तिलक ललाट पटल दुतिकारी।।<br />
कुंडल मकर मुकुट सिर भ्राजा। कुटिल केस जनु मधुप समाजा।।<br />
उर श्रीबत्स रुचिर बनमाला। पदिक हार भूषन मनिजाला।।<br />
केहरि कंधर चारु जनेउ। बाहु बिभूषन सुंदर तेऊ।।<br />
करि कर सरि सुभग भुजदंडा। कटि निषंग कर सर कोदंडा।।<br />
दो0-तडित बिनिंदक पीत पट उदर रेख बर तीनि।।<br />
    नाभि मनोहर लेति जनु जमुन भवँर छबि छीनि।।147।।<br />
        ]]></item>
        <item><![CDATA[
पद राजीव बरनि नहि जाहीं। मुनि मन मधुप बसहिं जेन्ह माहीं।।<br />
बाम भाग सोभति अनुकूला। आदिसक्ति छबिनिधि जगमूला।।<br />
जासु अंस उपजहिं गुनखानी। अगनित लच्छि उमा ब्रह्मानी।।<br />
भृकुटि बिलास जासु जग होई। राम बाम दिसि सीता सोई।।<br />
छबिसमुद्र हरि रूप बिलोकी। एकटक रहे नयन पट रोकी।।<br />
चितवहिं सादर रूप अनूपा। तृप्ति न मानहिं मनु सतरूपा।।<br />
हरष बिबस तन दसा भुलानी। परे दंड इव गहि पद पानी।।<br />
सिर परसे प्रभु निज कर कंजा। तुरत उठाए करुनापुंजा।।<br />
दो0-बोले कृपानिधान पुनि अति प्रसन्न मोहि जानि।<br />
    मागहु बर जोइ भाव मन महादानि अनुमानि।।148।।<br />
        ]]></item>
        <item><![CDATA[
सुनि प्रभु बचन जोरि जुग पानी। धरि धीरजु बोली मृदु बानी।।<br />
नाथ देखि पद कमल तुम्हारे। अब पूरे सब काम हमारे।।<br />
एक लालसा बड़ि उर माही। सुगम अगम कहि जात सो नाहीं।।<br />
तुम्हहि देत अति सुगम गोसाईं। अगम लाग मोहि निज कृपनाईं।।<br />
जथा दरिद्र बिबुधतरु पाई। बहु संपति मागत सकुचाई।।<br />
तासु प्रभा जान नहिं सोई। तथा हृदयँ मम संसय होई।।<br />
सो तुम्ह जानहु अंतरजामी। पुरवहु मोर मनोरथ स्वामी।।<br />
सकुच बिहाइ मागु नृप मोहि। मोरें नहिं अदेय कछु तोही।।<br />
दो0-दानि सिरोमनि कृपानिधि नाथ कहउँ सतिभाउ।।<br />
   चाहउँ तुम्हहि समान सुत प्रभु सन कवन दुराउ।।149।।<br />
        ]]></item>
        <item><![CDATA[
देखि प्रीति सुनि बचन अमोले। एवमस्तु करुनानिधि बोले।।<br />
आपु सरिस खोजौं कहँ जाई। नृप तव तनय होब मैं आई।।<br />
सतरूपहि बिलोकि कर जोरें। देबि मागु बरु जो रुचि तोरे।।<br />
जो बरु नाथ चतुर नृप मागा। सोइ कृपाल मोहि अति प्रिय लागा।।<br />
प्रभु परंतु सुठि होति ढिठाई। जदपि भगत हित तुम्हहि सोहाई।।<br />
तुम्ह ब्रह्मादि जनक जग स्वामी। ब्रह्म सकल उर अंतरजामी।।<br />
अस समुझत मन संसय होई। कहा जो प्रभु प्रवान पुनि सोई।।<br />
जे निज भगत नाथ तव अहहीं। जो सुख पावहिं जो गति लहहीं।।<br />
दो0-सोइ सुख सोइ गति सोइ भगति सोइ निज चरन सनेहु।।<br />
   सोइ बिबेक सोइ रहनि प्रभु हमहि कृपा करि देहु।।150।।<br />
        ]]></item>
        <item><![CDATA[
सुनु मृदु गूढ़ रुचिर बर रचना। कृपासिंधु बोले मृदु बचना।।<br />
जो कछु रुचि तुम्हेर मन माहीं। मैं सो दीन्ह सब संसय नाहीं।।<br />
मातु बिबेक अलोकिक तोरें। कबहुँ न मिटिहि अनुग्रह मोरें ।<br />
बंदि चरन मनु कहेउ बहोरी। अवर एक बिनति प्रभु मोरी।।<br />
सुत बिषइक तव पद रति होऊ। मोहि बड़ मूढ़ कहै किन कोऊ।।<br />
मनि बिनु फनि जिमि जल बिनु मीना। मम जीवन तिमि तुम्हहि अधीना।।<br />
अस बरु मागि चरन गहि रहेऊ। एवमस्तु करुनानिधि कहेऊ।।<br />
अब तुम्ह मम अनुसासन मानी। बसहु जाइ सुरपति रजधानी।।<br />
सो0-तहँ करि भोग बिसाल तात गउँ कछु काल पुनि।<br />
    होइहहु अवध भुआल तब मैं होब तुम्हार सुत।।151।।<br />
        ]]></item>
        <item><![CDATA[
इच्छामय नरबेष सँवारें। होइहउँ प्रगट निकेत तुम्हारे।।<br />
अंसन्ह सहित देह धरि ताता। करिहउँ चरित भगत सुखदाता।।<br />
जे सुनि सादर नर बड़भागी। भव तरिहहिं ममता मद त्यागी।।<br />
आदिसक्ति जेहिं जग उपजाया। सोउ अवतरिहि मोरि यह माया।।<br />
पुरउब मैं अभिलाष तुम्हारा। सत्य सत्य पन सत्य हमारा।।<br />
पुनि पुनि अस कहि कृपानिधाना। अंतरधान भए भगवाना।।<br />
दंपति उर धरि भगत कृपाला। तेहिं आश्रम निवसे कछु काला।।<br />
समय पाइ तनु तजि अनयासा। जाइ कीन्ह अमरावति बासा।।<br />
दो0-यह इतिहास पुनीत अति उमहि कही बृषकेतु।<br />
   भरद्वाज सुनु अपर पुनि राम जनम कर हेतु।।152।।<br />
             मासपारायण,पाँचवाँ विश्राम<br />
        ]]></item>
        <item><![CDATA[
<p>सुनु मुनि कथा पुनीत पुरानी। जो गिरिजा प्रति संभु बखानी।।<br />
बिस्व बिदित एक कैकय देसू। सत्यकेतु तहँ बसइ नरेसू।।<br />
धरम धुरंधर नीति निधाना। तेज प्रताप सील बलवाना।।<br />
तेहि कें भए जुगल सुत बीरा। सब गुन धाम महा रनधीरा।।</p>
<p>राज धनी जो जेठ सुत आही। नाम प्रतापभानु अस ताही।।<br />
अपर सुतहि अरिमर्दन नामा। भुजबल अतुल अचल संग्रामा।।<br />
भाइहि भाइहि परम समीती। सकल दोष छल बरजित प्रीती।।<br />
जेठे सुतहि राज नृप दीन्हा। हरि हित आपु गवन बन कीन्हा।।<br />
दो0-जब प्रतापरबि भयउ नृप फिरी दोहाई देस।<br />
   प्रजा पाल अति बेदबिधि कतहुँ नहीं अघ लेस।।153।।<br />
        ]]></item>
        <item><![CDATA[
नृप हितकारक सचिव सयाना। नाम धरमरुचि सुक्र समाना।।<br />
सचिव सयान बंधु बलबीरा। आपु प्रतापपुंज रनधीरा।।<br />
सेन संग चतुरंग अपारा। अमित सुभट सब समर जुझारा।।<br />
सेन बिलोकि राउ हरषाना। अरु बाजे गहगहे निसाना।।<br />
बिजय हेतु कटकई बनाई। सुदिन साधि नृप चलेउ बजाई।।<br />
जँह तहँ परीं अनेक लराईं। जीते सकल भूप बरिआई।।<br />
सप्त दीप भुजबल बस कीन्हे। लै लै दंड छाड़ि नृप दीन्हें।।<br />
सकल अवनि मंडल तेहि काला। एक प्रतापभानु महिपाला।।<br />
दो0-स्वबस बिस्व करि बाहुबल निज पुर कीन्ह प्रबेसु।<br />
   अरथ धरम कामादि सुख सेवइ समयँ नरेसु।।154।।<br />
        ]]></item>
        <item><![CDATA[
भूप प्रतापभानु बल पाई। कामधेनु भै भूमि सुहाई।।<br />
सब दुख बरजित प्रजा सुखारी। धरमसील सुंदर नर नारी।।<br />
सचिव धरमरुचि हरि पद प्रीती। नृप हित हेतु सिखव नित नीती।।<br />
गुर सुर संत पितर महिदेवा। करइ सदा नृप सब कै सेवा।।<br />
भूप धरम जे बेद बखाने। सकल करइ सादर सुख माने।।<br />
दिन प्रति देह बिबिध बिधि दाना। सुनहु सास्त्र बर बेद पुराना।।<br />
नाना बापीं कूप तड़ागा। सुमन बाटिका सुंदर बागा।।<br />
बिप्रभवन सुरभवन सुहाए। सब तीरथन्ह बिचित्र बनाए।।<br />
दो0-जँह लगि कहे पुरान श्रुति एक एक सब जाग।<br />
   बार सहस्त्र सहस्त्र नृप किए सहित अनुराग।।155।।<br />
        ]]></item>
        <item><![CDATA[
हृदयँ न कछु फल अनुसंधाना। भूप बिबेकी परम सुजाना।।<br />
करइ जे धरम करम मन बानी। बासुदेव अर्पित नृप ग्यानी।।<br />
चढ़ि बर बाजि बार एक राजा। मृगया कर सब साजि समाजा।।<br />
बिंध्याचल गभीर बन गयऊ। मृग पुनीत बहु मारत भयऊ।।<br />
फिरत बिपिन नृप दीख बराहू। जनु बन दुरेउ ससिहि ग्रसि राहू।।<br />
बड़ बिधु नहि समात मुख माहीं। मनहुँ क्रोधबस उगिलत नाहीं।।<br />
कोल कराल दसन छबि गाई। तनु बिसाल पीवर अधिकाई।।<br />
घुरुघुरात हय आरौ पाएँ। चकित बिलोकत कान उठाएँ।।<br />
 दो0-नील महीधर सिखर सम देखि बिसाल बराहु।<br />
     चपरि चलेउ हय सुटुकि नृप हाँकि न होइ निबाहु।।156।।<br />
        ]]></item>
        <item><![CDATA[
आवत देखि अधिक रव बाजी। चलेउ बराह मरुत गति भाजी।।<br />
तुरत कीन्ह नृप सर संधाना। महि मिलि गयउ बिलोकत बाना।।<br />
तकि तकि तीर महीस चलावा। करि छल सुअर सरीर बचावा।।<br />
प्रगटत दुरत जाइ मृग भागा। रिस बस भूप चलेउ संग लागा।।<br />
गयउ दूरि घन गहन बराहू। जहँ नाहिन गज बाजि निबाहू।।<br />
अति अकेल बन बिपुल कलेसू। तदपि न मृग मग तजइ नरेसू।।<br />
कोल बिलोकि भूप बड़ धीरा। भागि पैठ गिरिगुहाँ गभीरा।।<br />
अगम देखि नृप अति पछिताई। फिरेउ महाबन परेउ भुलाई।।<br />
दो0-खेद खिन्न छुद्धित तृषित राजा बाजि समेत।<br />
   खोजत ब्याकुल सरित सर जल बिनु भयउ अचेत।।157।।<br />
        ]]></item>
        <item><![CDATA[
फिरत बिपिन आश्रम एक देखा। तहँ बस नृपति कपट मुनिबेषा।।<br />
जासु देस नृप लीन्ह छड़ाई। समर सेन तजि गयउ पराई।।<br />
समय प्रतापभानु कर जानी। आपन अति असमय अनुमानी।।<br />
गयउ न गृह मन बहुत गलानी। मिला न राजहि नृप अभिमानी।।<br />
रिस उर मारि रंक जिमि राजा। बिपिन बसइ तापस कें साजा।।<br />
तासु समीप गवन नृप कीन्हा। यह प्रतापरबि तेहि तब चीन्हा।।<br />
राउ तृषित नहि सो पहिचाना। देखि सुबेष महामुनि जाना।।<br />
उतरि तुरग तें कीन्ह प्रनामा। परम चतुर न कहेउ निज नामा।।<br />
दो0 भूपति तृषित बिलोकि तेहिं सरबरु दीन्ह देखाइ।<br />
    मज्जन पान समेत हय कीन्ह नृपति हरषाइ।।158।।<br />
        ]]></item>
        <item><![CDATA[
गै श्रम सकल सुखी नृप भयऊ। निज आश्रम तापस लै गयऊ।।<br />
आसन दीन्ह अस्त रबि जानी। पुनि तापस बोलेउ मृदु बानी।।<br />
को तुम्ह कस बन फिरहु अकेलें। सुंदर जुबा जीव परहेलें।।<br />
चक्रबर्ति के लच्छन तोरें। देखत दया लागि अति मोरें।।<br />
नाम प्रतापभानु अवनीसा। तासु सचिव मैं सुनहु मुनीसा।।<br />
फिरत अहेरें परेउँ भुलाई। बडे भाग देखउँ पद आई।।<br />
हम कहँ दुर्लभ दरस तुम्हारा। जानत हौं कछु भल होनिहारा।।<br />
कह मुनि तात भयउ अँधियारा। जोजन सत्तरि नगरु तुम्हारा।।<br />
दो0- निसा घोर गम्भीर बन पंथ न सुनहु सुजान।<br />
    बसहु आजु अस जानि तुम्ह जाएहु होत बिहान।।159(क)।।<br />
    तुलसी जसि भवतब्यता तैसी मिलइ सहाइ।<br />
    आपुनु आवइ ताहि पहिं ताहि तहाँ लै जाइ।।159(ख)।।<br />
        ]]></item>
        <item><![CDATA[
भलेहिं नाथ आयसु धरि सीसा। बाँधि तुरग तरु बैठ महीसा।।<br />
नृप बहु भाति प्रसंसेउ ताही। चरन बंदि निज भाग्य सराही।।<br />
पुनि बोले मृदु गिरा सुहाई। जानि पिता प्रभु करउँ ढिठाई।।<br />
मोहि मुनिस सुत सेवक जानी। नाथ नाम निज कहहु बखानी।।<br />
तेहि न जान नृप नृपहि सो जाना। भूप सुह्रद सो कपट सयाना।।<br />
बैरी पुनि छत्री पुनि राजा। छल बल कीन्ह चहइ निज काजा।।<br />
समुझि राजसुख दुखित अराती। अवाँ अनल इव सुलगइ छाती।।<br />
सरल बचन नृप के सुनि काना। बयर सँभारि हृदयँ हरषाना।।</p>
<p>दो0-कपट बोरि बानी मृदुल बोलेउ जुगुति समेत।<br />
    नाम हमार भिखारि अब निर्धन रहित निकेति।।160।।<br />
        ]]></item>
        <item><![CDATA[
कह नृप जे बिग्यान निधाना। तुम्ह सारिखे गलित अभिमाना।।<br />
सदा रहहि अपनपौ दुराएँ। सब बिधि कुसल कुबेष बनाएँ।।<br />
तेहि तें कहहि संत श्रुति टेरें। परम अकिंचन प्रिय हरि केरें।।<br />
तुम्ह सम अधन भिखारि अगेहा। होत बिरंचि सिवहि संदेहा।।<br />
जोसि सोसि तव चरन नमामी। मो पर कृपा करिअ अब स्वामी।।<br />
सहज प्रीति भूपति कै देखी। आपु बिषय बिस्वास बिसेषी।।<br />
सब प्रकार राजहि अपनाई। बोलेउ अधिक सनेह जनाई।।<br />
सुनु सतिभाउ कहउँ महिपाला। इहाँ बसत बीते बहु काला।।<br />
दो0-अब लगि मोहि न मिलेउ कोउ मैं न जनावउँ काहु।<br />
    लोकमान्यता अनल सम कर तप कानन दाहु।।161(क)।।<br />
सो0-तुलसी देखि सुबेषु भूलहिं मूढ़ न चतुर नर।<br />
    सुंदर केकिहि पेखु बचन सुधा सम असन अहि।।161(ख)<br />
        ]]></item>
        <item><![CDATA[
तातें गुपुत रहउँ जग माहीं। हरि तजि किमपि प्रयोजन नाहीं।।<br />
प्रभु जानत सब बिनहिं जनाएँ। कहहु कवनि सिधि लोक रिझाएँ।।<br />
तुम्ह सुचि सुमति परम प्रिय मोरें। प्रीति प्रतीति मोहि पर तोरें।।<br />
अब जौं तात दुरावउँ तोही। दारुन दोष घटइ अति मोही।।<br />
जिमि जिमि तापसु कथइ उदासा। तिमि तिमि नृपहि उपज बिस्वासा।।<br />
देखा स्वबस कर्म मन बानी। तब बोला तापस बगध्यानी।।<br />
नाम हमार एकतनु भाई। सुनि नृप बोले पुनि सिरु नाई।।<br />
कहहु नाम कर अरथ बखानी। मोहि सेवक अति आपन जानी।।<br />
दो0-आदिसृष्टि उपजी जबहिं तब उतपति भै मोरि।<br />
    नाम एकतनु हेतु तेहि देह न धरी बहोरि।।162।।<br />
        ]]></item>
        <item><![CDATA[
जनि आचरुज करहु मन माहीं। सुत तप तें दुर्लभ कछु नाहीं।।<br />
तपबल तें जग सृजइ बिधाता। तपबल बिष्नु भए परित्राता।।<br />
तपबल संभु करहिं संघारा। तप तें अगम न कछु संसारा।।<br />
भयउ नृपहि सुनि अति अनुरागा। कथा पुरातन कहै सो लागा।।<br />
करम धरम इतिहास अनेका। करइ निरूपन बिरति बिबेका।।<br />
उदभव पालन प्रलय कहानी। कहेसि अमित आचरज बखानी।।<br />
सुनि महिप तापस बस भयऊ। आपन नाम कहत तब लयऊ।।<br />
कह तापस नृप जानउँ तोही। कीन्हेहु कपट लाग भल मोही।।<br />
सो0-सुनु महीस असि नीति जहँ तहँ नाम न कहहिं नृप।<br />
    मोहि तोहि पर अति प्रीति सोइ चतुरता बिचारि तव।।163।।<br />
नाम तुम्हार प्रताप दिनेसा। सत्यकेतु तव पिता नरेसा।।<br />
गुर प्रसाद सब जानिअ राजा। कहिअ न आपन जानि अकाजा।।<br />
देखि तात तव सहज सुधाई। प्रीति प्रतीति नीति निपुनाई।।<br />
उपजि परि ममता मन मोरें। कहउँ कथा निज पूछे तोरें।।<br />
अब प्रसन्न मैं संसय नाहीं। मागु जो भूप भाव मन माहीं।।<br />
सुनि सुबचन भूपति हरषाना। गहि पद बिनय कीन्हि बिधि नाना।।<br />
कृपासिंधु मुनि दरसन तोरें। चारि पदारथ करतल मोरें।।<br />
प्रभुहि तथापि प्रसन्न बिलोकी। मागि अगम बर होउँ असोकी।।<br />
दो0-जरा मरन दुख रहित तनु समर जितै जनि कोउ।<br />
   एकछत्र रिपुहीन महि राज कलप सत होउ।।164।।<br />
        ]]></item>
        <item><![CDATA[
कह तापस नृप ऐसेइ होऊ। कारन एक कठिन सुनु सोऊ।।<br />
कालउ तुअ पद नाइहि सीसा। एक बिप्रकुल छाड़ि महीसा।।<br />
तपबल बिप्र सदा बरिआरा। तिन्ह के कोप न कोउ रखवारा।।<br />
जौं बिप्रन्ह सब करहु नरेसा। तौ तुअ बस बिधि बिष्नु महेसा।।<br />
चल न ब्रह्मकुल सन बरिआई। सत्य कहउँ दोउ भुजा उठाई।।<br />
बिप्र श्राप बिनु सुनु महिपाला। तोर नास नहि कवनेहुँ काला।।<br />
हरषेउ राउ बचन सुनि तासू। नाथ न होइ मोर अब नासू।।<br />
तव प्रसाद प्रभु कृपानिधाना। मो कहुँ सर्ब काल कल्याना।।<br />
दो0-एवमस्तु कहि कपटमुनि बोला कुटिल बहोरि।<br />
   मिलब हमार भुलाब निज कहहु त हमहि न खोरि।।165।।<br />
        ]]></item>
        <item><![CDATA[
तातें मै तोहि बरजउँ राजा। कहें कथा तव परम अकाजा।।</p>
<p>छठें श्रवन यह परत कहानी। नास तुम्हार सत्य मम बानी।।<br />
यह प्रगटें अथवा द्विजश्रापा। नास तोर सुनु भानुप्रतापा।।<br />
आन उपायँ निधन तव नाहीं। जौं हरि हर कोपहिं मन माहीं।।<br />
सत्य नाथ पद गहि नृप भाषा। द्विज गुर कोप कहहु को राखा।।<br />
राखइ गुर जौं कोप बिधाता। गुर बिरोध नहिं कोउ जग त्राता।।<br />
जौं न चलब हम कहे तुम्हारें। होउ नास नहिं सोच हमारें।।<br />
एकहिं डर डरपत मन मोरा। प्रभु महिदेव श्राप अति घोरा।।<br />
दो0-होहिं बिप्र बस कवन बिधि कहहु कृपा करि सोउ।<br />
    तुम्ह तजि दीनदयाल निज हितू न देखउँ कोउँ।।166।।<br />
        ]]></item>
        <item><![CDATA[
सुनु नृप बिबिध जतन जग माहीं। कष्टसाध्य पुनि होहिं कि नाहीं।।<br />
अहइ एक अति सुगम उपाई। तहाँ परंतु एक कठिनाई।।<br />
मम आधीन जुगुति नृप सोई। मोर जाब तव नगर न होई।।<br />
आजु लगें अरु जब तें भयऊँ। काहू के गृह ग्राम न गयऊँ।।<br />
जौं न जाउँ तव होइ अकाजू। बना आइ असमंजस आजू।।<br />
सुनि महीस बोलेउ मृदु बानी। नाथ निगम असि नीति बखानी।।<br />
बड़े सनेह लघुन्ह पर करहीं। गिरि निज सिरनि सदा तृन धरहीं।।<br />
जलधि अगाध मौलि बह फेनू। संतत धरनि धरत सिर रेनू।।<br />
दो0- अस कहि गहे नरेस पद स्वामी होहु कृपाल।<br />
     मोहि लागि दुख सहिअ प्रभु सज्जन दीनदयाल।।167।।<br />
        ]]></item>
        <item><![CDATA[
जानि नृपहि आपन आधीना। बोला तापस कपट प्रबीना।।<br />
सत्य कहउँ भूपति सुनु तोही। जग नाहिन दुर्लभ कछु मोही।।<br />
अवसि काज मैं करिहउँ तोरा। मन तन बचन भगत तैं मोरा।।<br />
जोग जुगुति तप मंत्र प्रभाऊ। फलइ तबहिं जब करिअ दुराऊ।।<br />
जौं नरेस मैं करौं रसोई। तुम्ह परुसहु मोहि जान न कोई।।<br />
अन्न सो जोइ जोइ भोजन करई। सोइ सोइ तव आयसु अनुसरई।।<br />
पुनि तिन्ह के गृह जेवँइ जोऊ। तव बस होइ भूप सुनु सोऊ।।<br />
जाइ उपाय रचहु नृप एहू। संबत भरि संकलप करेहू।।<br />
दो0-नित नूतन द्विज सहस सत बरेहु सहित परिवार।<br />
   मैं तुम्हरे संकलप लगि दिनहिंûकरिब जेवनार।।168।।<br />
        ]]></item>
        <item><![CDATA[
एहि बिधि भूप कष्ट अति थोरें। होइहहिं सकल बिप्र बस तोरें।।<br />
करिहहिं बिप्र होम मख सेवा। तेहिं प्रसंग सहजेहिं बस देवा।।<br />
और एक तोहि कहऊँ लखाऊ। मैं एहि बेष न आउब काऊ।।<br />
तुम्हरे उपरोहित कहुँ राया। हरि आनब मैं करि निज माया।।<br />
तपबल तेहि करि आपु समाना। रखिहउँ इहाँ बरष परवाना।।<br />
मैं धरि तासु बेषु सुनु राजा। सब बिधि तोर सँवारब काजा।।<br />
गै निसि बहुत सयन अब कीजे। मोहि तोहि भूप भेंट दिन तीजे।।<br />
मैं तपबल तोहि तुरग समेता। पहुँचेहउँ सोवतहि निकेता।।<br />
दो0-मैं आउब सोइ बेषु धरि पहिचानेहु तब मोहि।<br />
    जब एकांत बोलाइ सब कथा सुनावौं तोहि।।169।।<br />
        ]]></item>
        <item><![CDATA[
सयन कीन्ह नृप आयसु मानी। आसन जाइ बैठ छलग्यानी।।<br />
श्रमित भूप निद्रा अति आई। सो किमि सोव सोच अधिकाई।।<br />
कालकेतु निसिचर तहँ आवा। जेहिं सूकर होइ नृपहि भुलावा।।<br />
परम मित्र तापस नृप केरा। जानइ सो अति कपट घनेरा।।<br />
तेहि के सत सुत अरु दस भाई। खल अति अजय देव दुखदाई।।<br />
प्रथमहि भूप समर सब मारे। बिप्र संत सुर देखि दुखारे।।<br />
तेहिं खल पाछिल बयरु सँभरा। तापस नृप मिलि मंत्र बिचारा।।<br />
जेहि रिपु छय सोइ रचेन्हि उपाऊ। भावी बस न जान कछु राऊ।।<br />
दो0-रिपु तेजसी अकेल अपि लघु करि गनिअ न ताहु।<br />
   अजहुँ देत दुख रबि ससिहि सिर अवसेषित राहु।।170।।<br />
        ]]></item>
        <item><![CDATA[
तापस नृप निज सखहि निहारी। हरषि मिलेउ उठि भयउ सुखारी।।<br />
मित्रहि कहि सब कथा सुनाई। जातुधान बोला सुख पाई।।<br />
अब साधेउँ रिपु सुनहु नरेसा। जौं तुम्ह कीन्ह मोर उपदेसा।।<br />
परिहरि सोच रहहु तुम्ह सोई। बिनु औषध बिआधि बिधि खोई।।<br />
कुल समेत रिपु मूल बहाई। चौथे दिवस मिलब मैं आई।।<br />
तापस नृपहि बहुत परितोषी। चला महाकपटी अतिरोषी।।<br />
भानुप्रतापहि बाजि समेता। पहुँचाएसि छन माझ निकेता।।<br />
नृपहि नारि पहिं सयन कराई। हयगृहँ बाँधेसि बाजि बनाई।।<br />
दो0-राजा के उपरोहितहि हरि लै गयउ बहोरि।<br />
   लै राखेसि गिरि खोह महुँ मायाँ करि मति भोरि।।171।।<br />
        ]]></item>
        <item><![CDATA[
आपु बिरचि उपरोहित रूपा। परेउ जाइ तेहि सेज अनूपा।।<br />
जागेउ नृप अनभएँ बिहाना। देखि भवन अति अचरजु माना।।<br />
मुनि महिमा मन महुँ अनुमानी। उठेउ गवँहि जेहि जान न रानी।।<br />
कानन गयउ बाजि चढ़ि तेहीं। पुर नर नारि न जानेउ केहीं।।<br />
गएँ जाम जुग भूपति आवा। घर घर उत्सव बाज बधावा।।<br />
उपरोहितहि देख जब राजा। चकित बिलोकि सुमिरि सोइ काजा।।<br />
जुग सम नृपहि गए दिन तीनी। कपटी मुनि पद रह मति लीनी।।<br />
समय जानि उपरोहित आवा। नृपहि मते सब कहि समुझावा।।<br />
दो0-नृप हरषेउ पहिचानि गुरु भ्रम बस रहा न चेत।<br />
   बरे तुरत सत सहस बर बिप्र कुटुंब समेत।।172।।<br />
        ]]></item>
        <item><![CDATA[
उपरोहित जेवनार बनाई। छरस चारि बिधि जसि श्रुति गाई।।<br />
मायामय तेहिं कीन्ह रसोई। बिंजन बहु गनि सकइ न कोई।।<br />
बिबिध मृगन्ह कर आमिष राँधा। तेहि महुँ बिप्र माँसु खल साँधा।।<br />
भोजन कहुँ सब बिप्र बोलाए। पद पखारि सादर बैठाए।।<br />
परुसन जबहिं लाग महिपाला। भै अकासबानी तेहि काला।।<br />
बिप्रबृंद उठि उठि गृह जाहू। है बड़ि हानि अन्न जनि खाहू।।<br />
भयउ रसोईं भूसुर माँसू। सब द्विज उठे मानि बिस्वासू।।<br />
भूप बिकल मति मोहँ भुलानी। भावी बस आव मुख बानी।।<br />
दो0-बोले बिप्र सकोप तब नहिं कछु कीन्ह बिचार।<br />
   जाइ निसाचर होहु नृप मूढ़ सहित परिवार।।173।।<br />
        ]]></item>
        <item><![CDATA[
छत्रबंधु तैं बिप्र बोलाई। घालै लिए सहित समुदाई।।<br />
ईस्वर राखा धरम हमारा। जैहसि तैं समेत परिवारा।।<br />
संबत मध्य नास तव होऊ। जलदाता न रहिहि कुल कोऊ।।<br />
नृप सुनि श्राप बिकल अति त्रासा। भै बहोरि बर गिरा अकासा।।<br />
बिप्रहु श्राप बिचारि न दीन्हा। नहिं अपराध भूप कछु कीन्हा।।<br />
चकित बिप्र सब सुनि नभबानी। भूप गयउ जहँ भोजन खानी।।<br />
तहँ न असन नहिं बिप्र सुआरा। फिरेउ राउ मन सोच अपारा।।<br />
सब प्रसंग महिसुरन्ह सुनाई। त्रसित परेउ अवनीं अकुलाई।।<br />
दो0-भूपति भावी मिटइ नहिं जदपि न दूषन तोर।<br />
    किएँ अन्यथा होइ नहिं बिप्रश्राप अति घोर।।174।।<br />
        ]]></item>
        <item><![CDATA[
अस कहि सब महिदेव सिधाए। समाचार पुरलोगन्ह पाए।।<br />
सोचहिं दूषन दैवहि देहीं। बिचरत हंस काग किय जेहीं।।<br />
उपरोहितहि भवन पहुँचाई। असुर तापसहि खबरि जनाई।।<br />
तेहिं खल जहँ तहँ पत्र पठाए। सजि सजि सेन भूप सब धाए।।<br />
घेरेन्हि नगर निसान बजाई। बिबिध भाँति नित होई लराई।।<br />
जूझे सकल सुभट करि करनी। बंधु समेत परेउ नृप धरनी।।<br />
सत्यकेतु कुल कोउ नहिं बाँचा। बिप्रश्राप किमि होइ असाँचा।।<br />
रिपु जिति सब नृप नगर बसाई। निज पुर गवने जय जसु पाई।।<br />
दो0-भरद्वाज सुनु जाहि जब होइ बिधाता बाम।<br />
    धूरि मेरुसम जनक जम ताहि ब्यालसम दाम।।।175।।<br />
        ]]></item>
        <item><![CDATA[
काल पाइ मुनि सुनु सोइ राजा। भयउ निसाचर सहित समाजा।।<br />
दस सिर ताहि बीस भुजदंडा। रावन नाम बीर बरिबंडा।।<br />
भूप अनुज अरिमर्दन नामा। भयउ सो कुंभकरन बलधामा।।<br />
सचिव जो रहा धरमरुचि जासू। भयउ बिमात्र बंधु लघु तासू।।<br />
नाम बिभीषन जेहि जग जाना। बिष्नुभगत बिग्यान निधाना।।<br />
रहे जे सुत सेवक नृप केरे। भए निसाचर घोर घनेरे।।<br />
कामरूप खल जिनस अनेका। कुटिल भयंकर बिगत बिबेका।।<br />
कृपा रहित हिंसक सब पापी। बरनि न जाहिं बिस्व परितापी।।<br />
दो0-उपजे जदपि पुलस्त्यकुल पावन अमल अनूप।<br />
    तदपि महीसुर श्राप बस भए सकल अघरूप।।176।।<br />
        ]]></item>
        <item><![CDATA[
कीन्ह बिबिध तप तीनिहुँ भाई। परम उग्र नहिं बरनि सो जाई।।<br />
गयउ निकट तप देखि बिधाता। मागहु बर प्रसन्न मैं ताता।।</p>
<p>करि बिनती पद गहि दससीसा। बोलेउ बचन सुनहु जगदीसा।।<br />
हम काहू के मरहिं न मारें। बानर मनुज जाति दुइ बारें।।<br />
एवमस्तु तुम्ह बड़ तप कीन्हा। मैं ब्रह्माँ मिलि तेहि बर दीन्हा।।<br />
पुनि प्रभु कुंभकरन पहिं गयऊ। तेहि बिलोकि मन बिसमय भयऊ।।<br />
जौं एहिं खल नित करब अहारू। होइहि सब उजारि संसारू।।<br />
सारद प्रेरि तासु मति फेरी। मागेसि नीद मास षट केरी।।<br />
दो0-गए बिभीषन पास पुनि कहेउ पुत्र बर मागु।<br />
   तेहिं मागेउ भगवंत पद कमल अमल अनुरागु।।177।।<br />
        ]]></item>
        <item><![CDATA[
तिन्हि देइ बर ब्रह्म सिधाए। हरषित ते अपने गृह आए।।<br />
मय तनुजा मंदोदरि नामा। परम सुंदरी नारि ललामा।।<br />
सोइ मयँ दीन्हि रावनहि आनी। होइहि जातुधानपति जानी।।<br />
हरषित भयउ नारि भलि पाई। पुनि दोउ बंधु बिआहेसि जाई।।<br />
गिरि त्रिकूट एक सिंधु मझारी। बिधि निर्मित दुर्गम अति भारी।।<br />
सोइ मय दानवँ बहुरि सँवारा। कनक रचित मनिभवन अपारा।।<br />
भोगावति जसि अहिकुल बासा। अमरावति जसि सक्रनिवासा।।<br />
तिन्ह तें अधिक रम्य अति बंका। जग बिख्यात नाम तेहि लंका।।<br />
दो0-खाईं सिंधु गभीर अति चारिहुँ दिसि फिरि आव।<br />
   कनक कोट मनि खचित दृढ़ बरनि न जाइ बनाव।।178(क)।।<br />
   हरिप्रेरित जेहिं कलप जोइ जातुधानपति होइ।<br />
   सूर प्रतापी अतुलबल दल समेत बस सोइ।।178(ख)।।<br />

        ]]></item>
        <item><![CDATA[
रहे तहाँ निसिचर भट भारे। ते सब सुरन्ह समर संघारे।।<br />
अब तहँ रहहिं सक्र के प्रेरे। रच्छक कोटि जच्छपति केरे।।<br />
दसमुख कतहुँ खबरि असि पाई। सेन साजि गढ़ घेरेसि जाई।।<br />
देखि बिकट भट बड़ि कटकाई। जच्छ जीव लै गए पराई।।<br />
फिरि सब नगर दसानन देखा। गयउ सोच सुख भयउ बिसेषा।।<br />
सुंदर सहज अगम अनुमानी। कीन्हि तहाँ रावन रजधानी।।<br />
जेहि जस जोग बाँटि गृह दीन्हे। सुखी सकल रजनीचर कीन्हे।।<br />
एक बार कुबेर पर धावा। पुष्पक जान जीति लै आवा।।<br />
दो0-कौतुकहीं कैलास पुनि लीन्हेसि जाइ उठाइ।<br />
   मनहुँ तौलि निज बाहुबल चला बहुत सुख पाइ।।179।।<br />
        ]]></item>
        <item><![CDATA[
सुख संपति सुत सेन सहाई। जय प्रताप बल बुद्धि बड़ाई।।<br />
नित नूतन सब बाढ़त जाई। जिमि प्रतिलाभ लोभ अधिकाई।।<br />
अतिबल कुंभकरन अस भ्राता। जेहि कहुँ नहिं प्रतिभट जग जाता।।<br />
करइ पान सोवइ षट मासा। जागत होइ तिहुँ पुर त्रासा।।<br />
जौं दिन प्रति अहार कर सोई। बिस्व बेगि सब चौपट होई।।<br />
समर धीर नहिं जाइ बखाना। तेहि सम अमित बीर बलवाना।।<br />
बारिदनाद जेठ सुत तासू। भट महुँ प्रथम लीक जग जासू।।<br />
जेहि न होइ रन सनमुख कोई। सुरपुर नितहिं परावन होई।।<br />
दो0-कुमुख अकंपन कुलिसरद धूमकेतु अतिकाय।<br />
   एक एक जग जीति सक ऐसे सुभट निकाय।।180।।<br />
        ]]></item>
        <item><![CDATA[
<p>कामरूप जानहिं सब माया। सपनेहुँ जिन्ह कें धरम न दाया।।<br />
दसमुख बैठ सभाँ एक बारा। देखि अमित आपन परिवारा।।<br />
सुत समूह जन परिजन नाती। गे को पार निसाचर जाती।।<br />
सेन बिलोकि सहज अभिमानी। बोला बचन क्रोध मद सानी।।</p>
<p>सुनहु सकल रजनीचर जूथा। हमरे बैरी बिबुध बरूथा।।<br />
ते सनमुख नहिं करही लराई। देखि सबल रिपु जाहिं पराई।।<br />
तेन्ह कर मरन एक बिधि होई। कहउँ बुझाइ सुनहु अब सोई।।<br />
द्विजभोजन मख होम सराधा।।सब कै जाइ करहु तुम्ह बाधा।।<br />
दो0-छुधा छीन बलहीन सुर सहजेहिं मिलिहहिं आइ।<br />
   तब मारिहउँ कि छाड़िहउँ भली भाँति अपनाइ।।181।।<br />
        ]]></item>
        <item><![CDATA[
<p>मेघनाद कहुँ पुनि हँकरावा। दीन्ही सिख बलु बयरु बढ़ावा।।</p>
<p>जे सुर समर धीर बलवाना। जिन्ह कें लरिबे कर अभिमाना।।<br />
तिन्हहि जीति रन आनेसु बाँधी। उठि सुत पितु अनुसासन काँधी।।<br />
एहि बिधि सबही अग्या दीन्ही। आपुनु चलेउ गदा कर लीन्ही।।<br />
चलत दसानन डोलति अवनी। गर्जत गर्भ स्त्रवहिं सुर रवनी।।<br />
रावन आवत सुनेउ सकोहा। देवन्ह तके मेरु गिरि खोहा।।<br />
दिगपालन्ह के लोक सुहाए। सूने सकल दसानन पाए।।<br />
पुनि पुनि सिंघनाद करि भारी। देइ देवतन्ह गारि पचारी।।<br />
रन मद मत्त फिरइ जग धावा। प्रतिभट खौजत कतहुँ न पावा।।<br />
रबि ससि पवन बरुन धनधारी। अगिनि काल जम सब अधिकारी।।<br />
किंनर सिद्ध मनुज सुर नागा। हठि सबही के पंथहिं लागा।।<br />
ब्रह्मसृष्टि जहँ लगि तनुधारी। दसमुख बसबर्ती नर नारी।।<br />
आयसु करहिं सकल भयभीता। नवहिं आइ नित चरन बिनीता।।<br />
दो0-भुजबल बिस्व बस्य करि राखेसि कोउ न सुतंत्र।<br />
   मंडलीक मनि रावन राज करइ निज मंत्र।।182(ख)।।<br />
   देव जच्छ गंधर्व नर किंनर नाग कुमारि।<br />
   जीति बरीं निज बाहुबल बहु सुंदर बर नारि।।182ख।।<br />
        ]]></item>
        <item><![CDATA[
<p>इंद्रजीत सन जो कछु कहेऊ। सो सब जनु पहिलेहिं करि रहेऊ।।<br />
प्रथमहिं जिन्ह कहुँ आयसु दीन्हा। तिन्ह कर चरित सुनहु जो कीन्हा।।<br />
देखत भीमरूप सब पापी। निसिचर निकर देव परितापी।।<br />
करहि उपद्रव असुर निकाया। नाना रूप धरहिं करि माया।।<br />
जेहि बिधि होइ धर्म निर्मूला। सो सब करहिं बेद प्रतिकूला।।<br />
जेहिं जेहिं देस धेनु द्विज पावहिं। नगर गाउँ पुर आगि लगावहिं।।<br />
सुभ आचरन कतहुँ नहिं होई। देव बिप्र गुरू मान न कोई।।<br />
नहिं हरिभगति जग्य तप ग्याना। सपनेहुँ सुनिअ न बेद पुराना।।<br />
छं0-जप जोग बिरागा तप मख भागा श्रवन सुनइ दससीसा।<br />
   आपुनु उठि धावइ रहै न पावइ धरि सब घालइ खीसा।।<br />
   अस भ्रष्ट अचारा भा संसारा धर्म सुनिअ नहि काना।<br />
   तेहि बहुबिधि त्रासइ देस निकासइ जो कह बेद पुराना।।<br />
सो0-बरनि न जाइ अनीति घोर निसाचर जो करहिं।<br />
   हिंसा पर अति प्रीति तिन्ह के पापहि कवनि मिति।।183।।<br />
        ]]></item>
        <item><![CDATA[
   मासपारायण, छठा विश्राम<br />
बाढ़े खल बहु चोर जुआरा। जे लंपट परधन परदारा।।<br />
मानहिं मातु पिता नहिं देवा। साधुन्ह सन करवावहिं सेवा।।<br />
जिन्ह के यह आचरन भवानी। ते जानेहु निसिचर सब प्रानी।।<br />
अतिसय देखि धर्म कै ग्लानी। परम सभीत धरा अकुलानी।।<br />
गिरि सरि सिंधु भार नहिं मोही। जस मोहि गरुअ एक परद्रोही।।<br />
सकल धर्म देखइ बिपरीता। कहि न सकइ रावन भय भीता।।<br />
धेनु रूप धरि हृदयँ बिचारी। गई तहाँ जहँ सुर मुनि झारी।।<br />
निज संताप सुनाएसि रोई। काहू तें कछु काज न होई।।<br />
छं0-सुर मुनि गंधर्बा मिलि करि सर्बा गे बिरंचि के लोका।<br />
   सँग गोतनुधारी भूमि बिचारी परम बिकल भय सोका।।<br />
   ब्रह्माँ सब जाना मन अनुमाना मोर कछू न बसाई।<br />
   जा करि तैं दासी सो अबिनासी हमरेउ तोर सहाई।।<br />
सो0-धरनि धरहि मन धीर कह बिरंचि हरिपद सुमिरु।<br />
   जानत जन की पीर प्रभु भंजिहि दारुन बिपति।।184।।<br />
        ]]></item>
        <item><![CDATA[
बैठे सुर सब करहिं बिचारा। कहँ पाइअ प्रभु करिअ पुकारा।।<br />
पुर बैकुंठ जान कह कोई। कोउ कह पयनिधि बस प्रभु सोई।।<br />
जाके हृदयँ भगति जसि प्रीति। प्रभु तहँ प्रगट सदा तेहिं रीती।।<br />
तेहि समाज गिरिजा मैं रहेऊँ। अवसर पाइ बचन एक कहेऊँ।।<br />
हरि ब्यापक सर्बत्र समाना। प्रेम तें प्रगट होहिं मैं जाना।।<br />
देस काल दिसि बिदिसिहु माहीं। कहहु सो कहाँ जहाँ प्रभु नाहीं।।<br />
अग जगमय सब रहित बिरागी। प्रेम तें प्रभु प्रगटइ जिमि आगी।।<br />
मोर बचन सब के मन माना। साधु साधु करि ब्रह्म बखाना।।<br />
दो0-सुनि बिरंचि मन हरष तन पुलकि नयन बह नीर।<br />
   अस्तुति करत जोरि कर सावधान मतिधीर।।185।।<br />
        ]]></item>
        <item><![CDATA[
छं0-जय जय सुरनायक जन सुखदायक प्रनतपाल भगवंता।<br />
   गो द्विज हितकारी जय असुरारी सिधुंसुता प्रिय कंता।।</p>
<p>   पालन सुर धरनी अद्भुत करनी मरम न जानइ कोई।<br />
   जो सहज कृपाला दीनदयाला करउ अनुग्रह सोई।।<br />
   जय जय अबिनासी  सब घट बासी ब्यापक परमानंदा।<br />
   अबिगत गोतीतं चरित पुनीतं मायारहित मुकुंदा।।<br />
   जेहि लागि बिरागी अति अनुरागी बिगतमोह मुनिबृंदा।<br />
   निसि बासर ध्यावहिं गुन गन गावहिं जयति सच्चिदानंदा।।<br />
   जेहिं सृष्टि उपाई त्रिबिध बनाई संग सहाय न दूजा।<br />
   सो करउ अघारी चिंत हमारी जानिअ भगति न पूजा।।<br />
   जो भव भय भंजन मुनि मन रंजन गंजन बिपति बरूथा।<br />
   मन बच क्रम बानी छाड़ि सयानी सरन सकल सुर जूथा।।<br />
   सारद श्रुति सेषा रिषय असेषा जा कहुँ कोउ नहि जाना।<br />
   जेहि दीन पिआरे बेद पुकारे द्रवउ सो श्रीभगवाना।।<br />
   भव बारिधि मंदर सब बिधि सुंदर गुनमंदिर सुखपुंजा।<br />
   मुनि सिद्ध सकल सुर परम भयातुर नमत नाथ पद कंजा।।<br />
दो0-जानि सभय सुरभूमि सुनि बचन समेत सनेह।<br />
   गगनगिरा गंभीर भइ हरनि सोक संदेह।।186।।<br />
        ]]></item>
        <item><![CDATA[
जनि डरपहु मुनि सिद्ध सुरेसा। तुम्हहि लागि धरिहउँ नर बेसा।।<br />
अंसन्ह सहित मनुज अवतारा। लेहउँ दिनकर बंस उदारा।।<br />
कस्यप अदिति महातप कीन्हा। तिन्ह कहुँ मैं पूरब बर दीन्हा।।<br />
ते दसरथ कौसल्या रूपा। कोसलपुरीं प्रगट नरभूपा।।<br />
तिन्ह के गृह अवतरिहउँ जाई। रघुकुल तिलक सो चारिउ भाई।।<br />
नारद बचन सत्य सब करिहउँ। परम सक्ति समेत अवतरिहउँ।।<br />
हरिहउँ सकल भूमि गरुआई। निर्भय होहु देव समुदाई।।<br />
गगन ब्रह्मबानी सुनी काना। तुरत फिरे सुर हृदय जुड़ाना।।<br />
तब ब्रह्मा धरनिहि समुझावा। अभय भई भरोस जियँ आवा।।<br />
दो0-निज लोकहि बिरंचि गे देवन्ह इहइ सिखाइ।<br />
   बानर तनु धरि धरि महि हरि पद सेवहु जाइ।।187।।<br />
        ]]></item>
        <item><![CDATA[
गए देव सब निज निज धामा। भूमि सहित मन कहुँ बिश्रामा ।<br />
जो कछु आयसु ब्रह्माँ दीन्हा। हरषे देव बिलंब न कीन्हा।।<br />
बनचर देह धरि छिति माहीं। अतुलित बल प्रताप तिन्ह पाहीं।।<br />
गिरि तरु नख आयुध सब बीरा। हरि मारग चितवहिं मतिधीरा।।<br />
गिरि कानन जहँ तहँ भरि पूरी। रहे निज निज अनीक रचि रूरी।।<br />
यह सब रुचिर चरित मैं भाषा। अब सो सुनहु जो बीचहिं राखा।।<br />
अवधपुरीं रघुकुलमनि राऊ। बेद बिदित तेहि दसरथ नाऊँ।।<br />
धरम धुरंधर गुननिधि ग्यानी। हृदयँ भगति मति सारँगपानी।।<br />
दो0-कौसल्यादि नारि प्रिय सब आचरन पुनीत।<br />
   पति अनुकूल प्रेम दृढ़ हरि पद कमल बिनीत।।188।।<br />
        ]]></item>
        <item><![CDATA[
एक बार भूपति मन माहीं। भै गलानि मोरें सुत नाहीं।।<br />
गुर गृह गयउ तुरत महिपाला। चरन लागि करि बिनय बिसाला।।<br />
निज दुख सुख सब गुरहि सुनायउ। कहि बसिष्ठ बहुबिधि समुझायउ।।<br />
धरहु धीर होइहहिं सुत चारी। त्रिभुवन बिदित भगत भय हारी।।<br />
सृंगी रिषहि बसिष्ठ बोलावा। पुत्रकाम सुभ जग्य करावा।।<br />
भगति सहित मुनि आहुति दीन्हें। प्रगटे अगिनि चरू कर लीन्हें।।<br />
जो बसिष्ठ कछु हृदयँ बिचारा। सकल काजु भा सिद्ध तुम्हारा।।<br />
यह हबि बाँटि देहु नृप जाई। जथा जोग जेहि भाग बनाई।।<br />
दो0-तब अदृस्य भए पावक सकल सभहि समुझाइ।।<br />
   परमानंद मगन नृप हरष न हृदयँ समाइ।।189।।<br />
        ]]></item>
        <item><![CDATA[
तबहिं रायँ प्रिय नारि बोलाईं। कौसल्यादि तहाँ चलि आई।।<br />
अर्ध भाग कौसल्याहि दीन्हा। उभय भाग आधे कर कीन्हा।।<br />
कैकेई कहँ नृप सो दयऊ। रह्यो सो उभय भाग पुनि भयऊ।।<br />
कौसल्या कैकेई हाथ धरि। दीन्ह सुमित्रहि मन प्रसन्न करि।।<br />
एहि बिधि गर्भसहित सब नारी। भईं हृदयँ हरषित सुख भारी।।<br />
जा दिन तें हरि गर्भहिं आए। सकल लोक सुख संपति छाए।।<br />
मंदिर महँ सब राजहिं रानी। सोभा सील तेज की खानीं।।<br />
सुख जुत कछुक काल चलि गयऊ। जेहिं प्रभु प्रगट सो अवसर भयऊ।।<br />
दो0-जोग लगन ग्रह बार तिथि सकल भए अनुकूल।<br />
   चर अरु अचर हर्षजुत राम जनम सुखमूल।।190।।<br />
        ]]></item>
        <item><![CDATA[
नौमी तिथि मधु मास पुनीता। सुकल पच्छ अभिजित हरिप्रीता।।<br />
मध्यदिवस अति सीत न घामा। पावन काल लोक बिश्रामा।।<br />
सीतल मंद सुरभि बह बाऊ। हरषित सुर संतन मन चाऊ।।<br />
बन कुसुमित गिरिगन मनिआरा। स्त्रवहिं सकल सरिताऽमृतधारा।।<br />
सो अवसर बिरंचि जब जाना। चले सकल सुर साजि बिमाना।।<br />
गगन बिमल सकुल सुर जूथा। गावहिं गुन गंधर्ब बरूथा।।<br />
बरषहिं सुमन सुअंजलि साजी। गहगहि गगन दुंदुभी बाजी।।<br />
अस्तुति करहिं नाग मुनि देवा। बहुबिधि लावहिं निज निज सेवा।।<br />
दो0-सुर समूह बिनती करि पहुँचे निज निज धाम।<br />
   जगनिवास प्रभु प्रगटे अखिल लोक बिश्राम।।191।।<br />
        ]]></item>
        <item><![CDATA[
छं0-भए प्रगट कृपाला दीनदयाला कौसल्या हितकारी।<br />
   हरषित महतारी मुनि मन हारी अद्भुत रूप बिचारी।।<br />
   लोचन अभिरामा तनु घनस्यामा निज आयुध भुज चारी।<br />
   भूषन बनमाला नयन बिसाला सोभासिंधु खरारी।।<br />
   कह दुइ कर जोरी अस्तुति तोरी केहि बिधि करौं अनंता।<br />
   माया गुन ग्यानातीत अमाना बेद पुरान भनंता।।<br />
   करुना सुख सागर सब गुन आगर जेहि गावहिं श्रुति संता।<br />
   सो मम हित लागी जन अनुरागी भयउ प्रगट श्रीकंता।।<br />
   ब्रह्मांड निकाया निर्मित माया रोम रोम प्रति बेद कहै।<br />
   मम उर सो बासी यह उपहासी सुनत धीर पति थिर न रहै।।<br />
   उपजा जब ग्याना प्रभु मुसकाना चरित बहुत बिधि कीन्ह चहै।<br />
   कहि कथा सुहाई मातु बुझाई जेहि प्रकार सुत प्रेम लहै।।<br />
   माता पुनि बोली सो मति डौली तजहु तात यह रूपा।<br />
   कीजै सिसुलीला अति प्रियसीला यह सुख परम अनूपा।।<br />
   सुनि बचन सुजाना रोदन ठाना होइ बालक सुरभूपा।<br />
   यह चरित जे गावहिं हरिपद पावहिं ते न परहिं भवकूपा।।<br />
 दो0-बिप्र धेनु सुर संत हित लीन्ह मनुज अवतार।<br />
    निज इच्छा निर्मित तनु माया गुन गो पार।।192।।<br />
        ]]></item>
        <item><![CDATA[
सुनि सिसु रुदन परम प्रिय बानी। संभ्रम चलि आई सब रानी।।<br />
हरषित जहँ तहँ धाईं दासी। आनँद मगन सकल पुरबासी।।<br />
दसरथ पुत्रजन्म सुनि काना। मानहुँ ब्रह्मानंद समाना।।<br />
परम प्रेम मन पुलक सरीरा। चाहत उठत करत मति धीरा।।<br />
जाकर नाम सुनत सुभ होई। मोरें गृह आवा प्रभु सोई।।<br />
परमानंद पूरि मन राजा। कहा बोलाइ बजावहु बाजा।।<br />
गुर बसिष्ठ कहँ गयउ हँकारा। आए द्विजन सहित नृपद्वारा।।<br />
अनुपम बालक देखेन्हि जाई। रूप रासि गुन कहि न सिराई।।<br />
दो0-नंदीमुख सराध करि जातकरम सब कीन्ह।<br />
   हाटक धेनु बसन मनि नृप बिप्रन्ह कहँ दीन्ह।।193।।<br />
        ]]></item>
        <item><![CDATA[
ध्वज पताक तोरन पुर छावा। कहि न जाइ जेहि भाँति बनावा।।<br />
सुमनबृष्टि अकास तें होई। ब्रह्मानंद मगन सब लोई।।<br />
बृंद बृंद मिलि चलीं लोगाई। सहज संगार किएँ उठि धाई।।<br />
कनक कलस मंगल धरि थारा। गावत पैठहिं भूप दुआरा।।<br />
करि आरति नेवछावरि करहीं। बार बार सिसु चरनन्हि परहीं।।<br />
मागध सूत बंदिगन गायक। पावन गुन गावहिं रघुनायक।।<br />
सर्बस दान दीन्ह सब काहू। जेहिं पावा राखा नहिं ताहू।।<br />
मृगमद चंदन कुंकुम कीचा। मची सकल बीथिन्ह बिच बीचा।।<br />
दो0-गृह गृह बाज बधाव सुभ प्रगटे सुषमा कंद।<br />
   हरषवंत सब जहँ तहँ नगर नारि नर बृंद।।194।।<br />
        ]]></item>
        <item><![CDATA[
कैकयसुता सुमित्रा दोऊ। सुंदर सुत जनमत भैं ओऊ।।<br />
वह सुख संपति समय समाजा। कहि न सकइ सारद अहिराजा।।<br />
अवधपुरी सोहइ एहि भाँती। प्रभुहि मिलन आई जनु राती।।<br />
देखि भानू जनु मन सकुचानी। तदपि बनी संध्या अनुमानी।।<br />
अगर धूप बहु जनु अँधिआरी। उड़इ अभीर मनहुँ अरुनारी।।<br />
मंदिर मनि समूह जनु तारा। नृप गृह कलस सो इंदु उदारा।।<br />
भवन बेदधुनि अति मृदु बानी। जनु खग मूखर समयँ जनु सानी।।<br />
कौतुक देखि पतंग भुलाना। एक मास तेइँ जात न जाना।।<br />
दो0-मास दिवस कर दिवस भा मरम न जानइ कोइ।<br />
    रथ समेत रबि थाकेउ निसा कवन बिधि होइ।।195।।<br />
        ]]></item>
        <item><![CDATA[
यह रहस्य काहू नहिं जाना। दिन मनि चले करत गुनगाना।।<br />
देखि महोत्सव सुर मुनि नागा। चले भवन बरनत निज भागा।।<br />
औरउ एक कहउँ निज चोरी। सुनु गिरिजा अति दृढ़ मति तोरी।।<br />
काक भुसुंडि संग हम दोऊ। मनुजरूप जानइ नहिं कोऊ।।<br />
परमानंद प्रेमसुख फूले। बीथिन्ह फिरहिं मगन मन भूले।।<br />
यह सुभ चरित जान पै सोई। कृपा राम कै जापर होई।।<br />
तेहि अवसर जो जेहि बिधि आवा। दीन्ह भूप जो जेहि मन भावा।।<br />
गज रथ तुरग हेम गो हीरा। दीन्हे नृप नानाबिधि चीरा।।<br />
दो0-मन संतोषे सबन्हि के जहँ तहँ देहि असीस।<br />
   सकल तनय चिर जीवहुँ तुलसिदास के ईस।।196।।<br />
        ]]></item>
        <item><![CDATA[
<p>कछुक दिवस बीते एहि भाँती। जात न जानिअ दिन अरु राती।।<br />
नामकरन कर अवसरु जानी। भूप बोलि पठए मुनि ग्यानी।।<br />
करि पूजा भूपति अस भाषा। धरिअ नाम जो मुनि गुनि राखा।।<br />
इन्ह के नाम अनेक अनूपा। मैं नृप कहब स्वमति अनुरूपा।।<br />
जो आनंद सिंधु सुखरासी। सीकर तें त्रैलोक सुपासी।।<br />
सो सुख धाम राम अस नामा। अखिल लोक दायक बिश्रामा।।<br />
बिस्व भरन पोषन कर जोई। ताकर नाम भरत अस होई।।<br />
जाके सुमिरन तें रिपु नासा। नाम सत्रुहन बेद प्रकासा।।<br />
दो0-लच्छन धाम राम प्रिय सकल जगत आधार।<br />
    गुरु बसिष्ट तेहि राखा लछिमन नाम उदार।।197।।<br />
        ]]></item>
        <item><![CDATA[
धरे नाम गुर हृदयँ बिचारी। बेद तत्व नृप तव सुत चारी।।<br />
मुनि धन जन सरबस सिव प्राना। बाल केलि तेहिं सुख माना।।<br />
बारेहि ते निज हित पति जानी। लछिमन राम चरन रति मानी।।<br />
भरत सत्रुहन दूनउ भाई। प्रभु सेवक जसि प्रीति बड़ाई।।<br />
स्याम गौर सुंदर दोउ जोरी। निरखहिं छबि जननीं तृन तोरी।।<br />
चारिउ सील रूप गुन धामा। तदपि अधिक सुखसागर रामा।।<br />
हृदयँ अनुग्रह इंदु प्रकासा। सूचत किरन मनोहर हासा।।<br />
कबहुँ उछंग कबहुँ बर पलना। मातु दुलारइ कहि प्रिय ललना।।<br />
दो0-ब्यापक ब्रह्म निरंजन निर्गुन बिगत बिनोद।<br />
   सो अज प्रेम भगति बस कौसल्या के गोद।।198।।<br />
        ]]></item>
        <item><![CDATA[
काम कोटि छबि स्याम सरीरा। नील कंज बारिद गंभीरा।।<br />
अरुन चरन पकंज नख जोती। कमल दलन्हि बैठे जनु मोती।।<br />
रेख कुलिस धवज अंकुर सोहे। नूपुर धुनि सुनि मुनि मन मोहे।।<br />
कटि किंकिनी उदर त्रय रेखा। नाभि गभीर जान जेहि देखा।।<br />
भुज बिसाल भूषन जुत भूरी। हियँ हरि नख अति सोभा रूरी।।<br />
उर मनिहार पदिक की सोभा। बिप्र चरन देखत मन लोभा।।<br />
कंबु कंठ अति चिबुक सुहाई। आनन अमित मदन छबि छाई।।<br />
दुइ दुइ दसन अधर अरुनारे। नासा तिलक को बरनै पारे।।<br />
सुंदर श्रवन सुचारु कपोला। अति प्रिय मधुर तोतरे बोला।।<br />
चिक्कन कच कुंचित गभुआरे। बहु प्रकार रचि मातु सँवारे।।<br />
पीत झगुलिआ तनु पहिराई। जानु पानि बिचरनि मोहि भाई।।<br />
रूप सकहिं नहिं कहि श्रुति सेषा। सो जानइ सपनेहुँ जेहि देखा।।<br />
दो0-सुख संदोह मोहपर ग्यान गिरा गोतीत।<br />
   दंपति परम प्रेम बस कर सिसुचरित पुनीत।।199।।<br />
        ]]></item>
        <item><![CDATA[
एहि बिधि राम जगत पितु माता। कोसलपुर बासिन्ह सुखदाता।।<br />
जिन्ह रघुनाथ चरन रति मानी। तिन्ह की यह गति प्रगट भवानी।।<br />
रघुपति बिमुख जतन कर कोरी। कवन सकइ भव बंधन छोरी।।<br />
जीव चराचर बस कै राखे। सो माया प्रभु सों भय भाखे।।<br />
भृकुटि बिलास नचावइ ताही। अस प्रभु छाड़ि भजिअ कहु काही।।<br />
मन क्रम बचन छाड़ि चतुराई। भजत कृपा करिहहिं रघुराई।।<br />
एहि बिधि सिसुबिनोद प्रभु कीन्हा। सकल नगरबासिन्ह सुख दीन्हा।।<br />
लै उछंग कबहुँक हलरावै। कबहुँ पालनें घालि झुलावै।।<br />
दो0-प्रेम मगन कौसल्या निसि दिन जात न जान।<br />
   सुत सनेह बस माता बालचरित कर गान।।200।।<br />
        ]]></item>
        <item><![CDATA[
एक बार जननीं अन्हवाए। करि सिंगार पलनाँ पौढ़ाए।।</p>
<p>निज कुल इष्टदेव भगवाना। पूजा हेतु कीन्ह अस्नाना।।<br />
करि पूजा नैबेद्य चढ़ावा। आपु गई जहँ पाक बनावा।।<br />
बहुरि मातु तहवाँ चलि आई। भोजन करत देख सुत जाई।।<br />
गै जननी सिसु पहिं भयभीता। देखा बाल तहाँ पुनि सूता।।<br />
बहुरि आइ देखा सुत सोई। हृदयँ कंप मन धीर न होई।।<br />
इहाँ उहाँ दुइ बालक देखा। मतिभ्रम मोर कि आन बिसेषा।।<br />
देखि राम जननी अकुलानी। प्रभु हँसि दीन्ह मधुर मुसुकानी।।<br />
दो0-देखरावा मातहि निज अदभुत रुप अखंड।<br />
     रोम रोम प्रति लागे कोटि कोटि ब्रह्मंड।। 201।।<br />
        ]]></item>
        <item><![CDATA[
अगनित रबि ससि सिव चतुरानन। बहु गिरि सरित सिंधु महि कानन।।<br />
काल कर्म गुन ग्यान सुभाऊ। सोउ देखा जो सुना न काऊ।।<br />
देखी माया सब बिधि गाढ़ी। अति सभीत जोरें कर ठाढ़ी।।<br />
देखा जीव नचावइ जाही। देखी भगति जो छोरइ ताही।।<br />
तन पुलकित मुख बचन न आवा। नयन मूदि चरननि सिरु नावा।।<br />
बिसमयवंत देखि महतारी। भए बहुरि सिसुरूप खरारी।।<br />
अस्तुति करि न जाइ भय माना। जगत पिता मैं सुत करि जाना।।<br />
हरि जननि बहुबिधि समुझाई। यह जनि कतहुँ कहसि सुनु माई।।<br />
दो0-बार बार कौसल्या बिनय करइ कर जोरि।।<br />
   अब जनि कबहूँ ब्यापै प्रभु मोहि माया तोरि।। 202।।<br />
        ]]></item>
        <item><![CDATA[
बालचरित हरि बहुबिधि कीन्हा। अति अनंद दासन्ह कहँ दीन्हा।।<br />
कछुक काल बीतें सब भाई। बड़े भए परिजन सुखदाई।।<br />
चूड़ाकरन कीन्ह गुरु जाई। बिप्रन्ह पुनि दछिना बहु पाई।।<br />
परम मनोहर चरित अपारा। करत फिरत चारिउ सुकुमारा।।<br />
मन क्रम बचन अगोचर जोई। दसरथ अजिर बिचर प्रभु सोई।।<br />
भोजन करत बोल जब राजा। नहिं आवत तजि बाल समाजा।।<br />
कौसल्या जब बोलन जाई। ठुमकु ठुमकु प्रभु चलहिं पराई।।<br />
निगम नेति सिव अंत न पावा। ताहि धरै जननी हठि धावा।।<br />
धूरस धूरि भरें तनु आए। भूपति बिहसि गोद बैठाए।।<br />
दो0-भोजन करत चपल चित इत उत अवसरु पाइ।<br />
    भाजि चले किलकत मुख दधि ओदन लपटाइ।।203।।<br />
        ]]></item>
        <item><![CDATA[
बालचरित अति सरल सुहाए। सारद सेष संभु श्रुति गाए।।<br />
जिन कर मन इन्ह सन नहिं राता। ते जन बंचित किए बिधाता।।<br />
भए कुमार जबहिं सब भ्राता। दीन्ह जनेऊ गुरु पितु माता।।<br />
गुरगृहँ गए पढ़न रघुराई। अलप काल बिद्या सब आई।।<br />
जाकी सहज स्वास श्रुति चारी। सो हरि पढ़ यह कौतुक भारी।।<br />
बिद्या बिनय निपुन गुन सीला। खेलहिं खेल सकल नृपलीला।।<br />
करतल बान धनुष अति सोहा। देखत रूप चराचर मोहा।।<br />
जिन्ह बीथिन्ह बिहरहिं सब भाई। थकित होहिं सब लोग लुगाई।।<br />
दो0- कोसलपुर बासी नर नारि बृद्ध अरु बाल।<br />
    प्रानहु ते प्रिय लागत सब कहुँ राम कृपाल।।204।।<br />
        ]]></item>
        <item><![CDATA[
बंधु सखा संग लेहिं बोलाई। बन मृगया नित खेलहिं जाई।।<br />
पावन मृग मारहिं जियँ जानी। दिन प्रति नृपहि देखावहिं आनी।।<br />
जे मृग राम बान के मारे। ते तनु तजि सुरलोक सिधारे।।<br />
अनुज सखा सँग भोजन करहीं। मातु पिता अग्या अनुसरहीं।।<br />
जेहि बिधि सुखी होहिं पुर लोगा। करहिं कृपानिधि सोइ संजोगा।।<br />
बेद पुरान सुनहिं मन लाई। आपु कहहिं अनुजन्ह समुझाई।।<br />
प्रातकाल उठि कै रघुनाथा। मातु पिता गुरु नावहिं माथा।।<br />
आयसु मागि करहिं पुर काजा। देखि चरित हरषइ मन राजा।।<br />
दो0-ब्यापक अकल अनीह अज निर्गुन नाम न रूप।<br />
    भगत हेतु नाना बिधि करत चरित्र अनूप।।205।।<br />
        ]]></item>
        <item><![CDATA[
यह सब चरित कहा मैं गाई। आगिलि कथा सुनहु मन लाई।।<br />
बिस्वामित्र महामुनि ग्यानी। बसहि बिपिन सुभ आश्रम जानी।।<br />
जहँ जप जग्य मुनि करही। अति मारीच सुबाहुहि डरहीं।।<br />
देखत जग्य निसाचर धावहि। करहि उपद्रव मुनि दुख पावहिं।।<br />
गाधितनय मन चिंता ब्यापी। हरि बिनु मरहि न निसिचर पापी।।<br />
तब मुनिवर मन कीन्ह बिचारा। प्रभु अवतरेउ हरन महि भारा।।<br />
एहुँ मिस देखौं पद जाई। करि बिनती आनौ दोउ भाई।।<br />
ग्यान बिराग सकल गुन अयना। सो प्रभु मै देखब भरि नयना।।<br />
दो0-बहुबिधि करत मनोरथ जात लागि नहिं बार।<br />
   करि मज्जन सरऊ जल गए भूप दरबार।।206।।<br />
        ]]></item>
        <item><![CDATA[
मुनि आगमन सुना जब राजा। मिलन गयऊ लै बिप्र समाजा।।<br />
करि दंडवत मुनिहि सनमानी। निज आसन बैठारेन्हि आनी।।<br />
चरन पखारि कीन्हि अति पूजा। मो सम आजु धन्य नहिं दूजा।।<br />
बिबिध भाँति भोजन करवावा। मुनिवर हृदयँ हरष अति पावा।।<br />
पुनि चरननि मेले सुत चारी। राम देखि मुनि देह बिसारी।।<br />
भए मगन देखत मुख सोभा। जनु चकोर पूरन ससि लोभा।।<br />
तब मन हरषि बचन कह राऊ। मुनि अस कृपा न कीन्हिहु काऊ।।<br />
केहि कारन आगमन तुम्हारा। कहहु सो करत न लावउँ बारा।।<br />
असुर समूह सतावहिं मोही। मै जाचन आयउँ नृप तोही।।<br />
अनुज समेत देहु रघुनाथा। निसिचर बध मैं होब सनाथा।।<br />
दो0-देहु भूप मन हरषित तजहु मोह अग्यान।<br />
   धर्म सुजस प्रभु तुम्ह कौं इन्ह कहँ अति कल्यान।।207।।<br />
        ]]></item>
        <item><![CDATA[
सुनि राजा अति अप्रिय बानी। हृदय कंप मुख दुति कुमुलानी।।<br />
चौथेंपन पायउँ सुत चारी। बिप्र बचन नहिं कहेहु बिचारी।।<br />
मागहु भूमि धेनु धन कोसा। सर्बस देउँ आजु सहरोसा।।<br />
देह प्रान तें प्रिय कछु नाही। सोउ मुनि देउँ निमिष एक माही।।<br />
सब सुत प्रिय मोहि प्रान कि नाईं। राम देत नहिं बनइ गोसाई।।<br />
कहँ निसिचर अति घोर कठोरा। कहँ सुंदर सुत परम किसोरा।।<br />
सुनि नृप गिरा प्रेम रस सानी। हृदयँ हरष माना मुनि ग्यानी।।<br />
तब बसिष्ट बहु निधि समुझावा। नृप संदेह नास कहँ पावा।।<br />
अति आदर दोउ तनय बोलाए। हृदयँ लाइ बहु भाँति सिखाए।।<br />
मेरे प्रान नाथ सुत दोऊ। तुम्ह मुनि पिता आन नहिं कोऊ।।<br />
दो0-सौंपे भूप रिषिहि सुत बहु बिधि देइ असीस।<br />
   जननी भवन गए प्रभु चले नाइ पद सीस।।208(क)।।<br />
सो0-पुरुषसिंह दोउ बीर हरषि चले मुनि भय हरन।।<br />
    कृपासिंधु मतिधीर अखिल बिस्व कारन करन।।208(ख)<br />
        ]]></item>
        <item><![CDATA[
अरुन नयन उर बाहु बिसाला। नील जलज तनु स्याम तमाला।।<br />
कटि पट पीत कसें बर भाथा। रुचिर चाप सायक दुहुँ हाथा।।<br />
स्याम गौर सुंदर दोउ भाई। बिस्बामित्र महानिधि पाई।।<br />
प्रभु ब्रह्मन्यदेव मै जाना। मोहि निति पिता तजेहु भगवाना।।<br />
चले जात मुनि दीन्हि दिखाई। सुनि ताड़का क्रोध करि धाई।।<br />
एकहिं बान प्रान हरि लीन्हा। दीन जानि तेहि निज पद दीन्हा।।<br />
तब रिषि निज नाथहि जियँ चीन्ही। बिद्यानिधि कहुँ बिद्या दीन्ही।।<br />
जाते लाग न छुधा पिपासा। अतुलित बल तनु तेज प्रकासा।।<br />
दो0-आयुष सब समर्पि कै प्रभु निज आश्रम आनि।<br />
   कंद मूल फल भोजन दीन्ह भगति हित जानि।।209।।<br />
        ]]></item>
        <item><![CDATA[
प्रात कहा मुनि सन रघुराई। निर्भय जग्य करहु तुम्ह जाई।।<br />
होम करन लागे मुनि झारी। आपु रहे मख कीं रखवारी।।<br />
सुनि मारीच निसाचर क्रोही। लै सहाय धावा मुनिद्रोही।।<br />
बिनु फर बान राम तेहि मारा। सत जोजन गा सागर पारा।।<br />
पावक सर सुबाहु पुनि मारा। अनुज निसाचर कटकु सँघारा।।<br />
मारि असुर द्विज निर्मयकारी। अस्तुति करहिं देव मुनि झारी।।<br />
तहँ पुनि कछुक दिवस रघुराया। रहे कीन्हि बिप्रन्ह पर दाया।।<br />
भगति हेतु बहु कथा पुराना। कहे बिप्र जद्यपि प्रभु जाना।।<br />
तब मुनि सादर कहा बुझाई। चरित एक प्रभु देखिअ जाई।।<br />
धनुषजग्य मुनि रघुकुल नाथा। हरषि चले मुनिबर के साथा।।<br />
आश्रम एक दीख मग माहीं। खग मृग जीव जंतु तहँ नाहीं।।<br />
पूछा मुनिहि सिला प्रभु देखी। सकल कथा मुनि कहा बिसेषी।।<br />
दो0-गौतम नारि श्राप बस उपल देह धरि धीर।<br />
   चरन कमल रज चाहति कृपा करहु रघुबीर।।210।।<br />
        ]]></item>
        <item><![CDATA[
छं0-परसत पद पावन सोक नसावन प्रगट भई तपपुंज सही।<br />
   देखत रघुनायक जन सुख दायक सनमुख होइ कर जोरि रही।।<br />
   अति प्रेम अधीरा पुलक सरीरा मुख नहिं आवइ बचन कही।<br />
   अतिसय बड़भागी चरनन्हि लागी जुगल नयन जलधार बही।।<br />
   धीरजु मन कीन्हा प्रभु कहुँ चीन्हा रघुपति कृपाँ भगति पाई।<br />
   अति निर्मल बानीं अस्तुति ठानी ग्यानगम्य जय रघुराई।।<br />
   मै नारि अपावन प्रभु जग पावन रावन रिपु जन सुखदाई।<br />
   राजीव बिलोचन भव भय मोचन पाहि पाहि सरनहिं आई।।<br />
   मुनि श्राप जो दीन्हा अति भल कीन्हा परम अनुग्रह मैं माना।<br />
   देखेउँ भरि लोचन हरि भवमोचन इहइ लाभ संकर जाना।।<br />
   बिनती प्रभु मोरी मैं मति भोरी नाथ न मागउँ बर आना।<br />
   पद कमल परागा रस अनुरागा मम मन मधुप करै पाना।।<br />
   जेहिं पद सुरसरिता परम पुनीता प्रगट भई सिव सीस धरी।<br />
   सोइ पद पंकज जेहि पूजत अज मम सिर धरेउ कृपाल हरी।।<br />
   एहि भाँति सिधारी गौतम नारी बार बार हरि चरन परी।<br />
   जो अति मन भावा सो बरु पावा गै पतिलोक अनंद भरी।।<br />
 दो0-अस प्रभु दीनबंधु हरि कारन रहित दयाल।<br />
    तुलसिदास सठ तेहि भजु छाड़ि कपट जंजाल।।211।।<br />
    मासपारायण, सातवाँ विश्राम<br />
        ]]></item>
        <item><![CDATA[
चले राम लछिमन मुनि संगा। गए जहाँ जग पावनि गंगा।।<br />
गाधिसूनु सब कथा सुनाई। जेहि प्रकार सुरसरि महि आई।।<br />
तब प्रभु रिषिन्ह समेत नहाए। बिबिध दान महिदेवन्हि पाए।।<br />
हरषि चले मुनि बृंद सहाया। बेगि बिदेह नगर निअराया।।<br />
पुर रम्यता राम जब देखी। हरषे अनुज समेत बिसेषी।।<br />
बापीं कूप सरित सर नाना। सलिल सुधासम मनि सोपाना।।<br />
गुंजत मंजु मत्त रस भृंगा। कूजत कल बहुबरन बिहंगा।।<br />
बरन बरन बिकसे बन जाता। त्रिबिध समीर सदा सुखदाता।।<br />
दो0-सुमन बाटिका बाग बन बिपुल बिहंग निवास।<br />
   फूलत फलत सुपल्लवत सोहत पुर चहुँ पास।।212।।<br />
        ]]></item>
        <item><![CDATA[
बनइ न बरनत नगर निकाई। जहाँ जाइ मन तहँइँ लोभाई।।<br />
चारु बजारु बिचित्र अँबारी। मनिमय बिधि जनु स्वकर सँवारी।।<br />
धनिक बनिक बर धनद समाना। बैठ सकल बस्तु लै नाना।।<br />
चौहट सुंदर गलीं सुहाई। संतत रहहिं सुगंध सिंचाई।।<br />
मंगलमय मंदिर सब केरें। चित्रित जनु रतिनाथ चितेरें।।<br />
पुर नर नारि सुभग सुचि संता। धरमसील ग्यानी गुनवंता।।<br />
अति अनूप जहँ जनक निवासू। बिथकहिं बिबुध बिलोकि बिलासू।।<br />
होत चकित चित कोट बिलोकी। सकल भुवन सोभा जनु रोकी।।<br />
दो0-धवल धाम मनि पुरट पट सुघटित नाना भाँति।<br />
   सिय निवास सुंदर सदन सोभा किमि कहि जाति।।213।।<br />
        ]]></item>
        <item><![CDATA[
सुभग द्वार सब कुलिस कपाटा। भूप भीर नट मागध भाटा।।<br />
बनी बिसाल बाजि गज साला। हय गय रथ संकुल सब काला।।<br />
सूर सचिव सेनप बहुतेरे। नृपगृह सरिस सदन सब केरे।।<br />
पुर बाहेर सर सारित समीपा। उतरे जहँ तहँ बिपुल महीपा।।<br />
देखि अनूप एक अँवराई। सब सुपास सब भाँति सुहाई।।<br />
कौसिक कहेउ मोर मनु माना। इहाँ रहिअ रघुबीर सुजाना।।<br />
भलेहिं नाथ कहि कृपानिकेता। उतरे तहँ मुनिबृंद समेता।।<br />
बिस्वामित्र महामुनि आए। समाचार मिथिलापति पाए।।<br />
दो0-संग सचिव सुचि भूरि भट भूसुर बर गुर ग्याति।<br />
   चले मिलन मुनिनायकहि मुदित राउ एहि भाँति।।214।।<br />
        ]]></item>
        <item><![CDATA[
कीन्ह प्रनामु चरन धरि माथा। दीन्हि असीस मुदित मुनिनाथा।।<br />
बिप्रबृंद सब सादर बंदे। जानि भाग्य बड़ राउ अनंदे।।<br />
कुसल प्रस्न कहि बारहिं बारा। बिस्वामित्र नृपहि बैठारा।।<br />
तेहि अवसर आए दोउ भाई। गए रहे देखन फुलवाई।।<br />
स्याम गौर मृदु बयस किसोरा। लोचन सुखद बिस्व चित चोरा।।<br />
उठे सकल जब रघुपति आए। बिस्वामित्र निकट बैठाए।।<br />
भए सब सुखी देखि दोउ भ्राता। बारि बिलोचन पुलकित गाता।।<br />
मूरति मधुर मनोहर देखी। भयउ बिदेहु बिदेहु बिसेषी।।<br />
दो0-प्रेम मगन मनु जानि नृपु करि बिबेकु धरि धीर।<br />
   बोलेउ मुनि पद नाइ सिरु गदगद गिरा गभीर।।215।।<br />
        ]]></item>
        <item><![CDATA[
कहहु नाथ सुंदर दोउ बालक। मुनिकुल तिलक कि नृपकुल पालक।।<br />
ब्रह्म जो निगम नेति कहि गावा। उभय बेष धरि की सोइ आवा।।<br />
सहज बिरागरुप मनु मोरा। थकित होत जिमि चंद चकोरा।।<br />
ताते प्रभु पूछउँ सतिभाऊ। कहहु नाथ जनि करहु दुराऊ।।<br />
इन्हहि बिलोकत अति अनुरागा। बरबस ब्रह्मसुखहि मन त्यागा।।<br />
कह मुनि बिहसि कहेहु नृप नीका। बचन तुम्हार न होइ अलीका।।<br />
ए प्रिय सबहि जहाँ लगि प्रानी। मन मुसुकाहिं रामु सुनि बानी।।<br />
रघुकुल मनि दसरथ के जाए। मम हित लागि नरेस पठाए।।<br />
दो0-रामु लखनु दोउ बंधुबर रूप सील बल धाम।<br />
   मख राखेउ सबु साखि जगु जिते असुर संग्राम।।216।।<br />
        ]]></item>
        <item><![CDATA[
<p>मुनि तव चरन देखि कह राऊ। कहि न सकउँ निज पुन्य प्राभाऊ।।<br />
सुंदर स्याम गौर दोउ भ्राता। आनँदहू के आनँद दाता।।<br />
इन्ह कै प्रीति परसपर पावनि। कहि न जाइ मन भाव सुहावनि।।<br />
सुनहु नाथ कह मुदित बिदेहू। ब्रह्म जीव इव सहज सनेहू।।<br />
पुनि पुनि प्रभुहि चितव नरनाहू। पुलक गात उर अधिक उछाहू।।<br />
म्रुनिहि प्रसंसि नाइ पद सीसू। चलेउ लवाइ नगर अवनीसू।।<br />
सुंदर सदनु सुखद सब काला। तहाँ बासु लै दीन्ह भुआला।।<br />
करि पूजा सब बिधि सेवकाई। गयउ राउ गृह बिदा कराई।।<br />
दो0-रिषय संग रघुबंस मनि करि भोजनु बिश्रामु।<br />
   बैठे प्रभु भ्राता सहित दिवसु रहा भरि जामु।।217।।<br />
        ]]></item>
        <item><![CDATA[
लखन हृदयँ लालसा बिसेषी। जाइ जनकपुर आइअ देखी।।<br />
प्रभु भय बहुरि मुनिहि सकुचाहीं। प्रगट न कहहिं मनहिं मुसुकाहीं।।<br />
राम अनुज मन की गति जानी। भगत बछलता हिंयँ हुलसानी।।<br />
परम बिनीत सकुचि मुसुकाई। बोले गुर अनुसासन पाई।।<br />
नाथ लखनु पुरु देखन चहहीं। प्रभु सकोच डर प्रगट न कहहीं।।<br />
जौं राउर आयसु मैं पावौं। नगर देखाइ तुरत लै आवौ।।<br />
सुनि मुनीसु कह बचन सप्रीती। कस न राम तुम्ह राखहु नीती।।<br />
धरम सेतु पालक तुम्ह ताता। प्रेम बिबस सेवक सुखदाता।।<br />
दो0-जाइ देखी आवहु नगरु सुख निधान दोउ भाइ।<br />
   करहु सुफल सब के नयन सुंदर बदन देखाइ।।218।।<br />
         मासपारायण, आठवाँ विश्राम<br />
         नवान्हपारायण, दूसरा विश्राम<br />
        ]]></item>
        <item><![CDATA[
मुनि पद कमल बंदि दोउ भ्राता। चले लोक लोचन सुख दाता।।<br />
बालक बृंदि देखि अति सोभा। लगे संग लोचन मनु लोभा।।<br />
पीत बसन परिकर कटि भाथा। चारु चाप सर सोहत हाथा।।<br />
तन अनुहरत सुचंदन खोरी। स्यामल गौर मनोहर जोरी।।<br />
केहरि कंधर बाहु बिसाला। उर अति रुचिर नागमनि माला।।<br />
सुभग सोन सरसीरुह लोचन। बदन मयंक तापत्रय मोचन।।<br />
कानन्हि कनक फूल छबि देहीं। चितवत चितहि चोरि जनु लेहीं।।<br />
चितवनि चारु भृकुटि बर बाँकी। तिलक रेखा सोभा जनु चाँकी।।<br />
दो0-रुचिर चौतनीं सुभग सिर मेचक कुंचित केस।<br />
    नख सिख सुंदर बंधु दोउ सोभा सकल सुदेस।।219।।<br />
        ]]></item>
        <item><![CDATA[
देखन नगरु भूपसुत आए। समाचार पुरबासिन्ह पाए।।<br />
धाए धाम काम सब त्यागी। मनहु रंक निधि लूटन लागी।।<br />
निरखि सहज सुंदर दोउ भाई। होहिं सुखी लोचन फल पाई।।<br />
जुबतीं भवन झरोखन्हि लागीं। निरखहिं राम रूप अनुरागीं।।<br />
कहहिं परसपर बचन सप्रीती। सखि इन्ह कोटि काम छबि जीती।।<br />
सुर नर असुर नाग मुनि माहीं। सोभा असि कहुँ सुनिअति नाहीं।।<br />
बिष्नु चारि भुज बिघि मुख चारी। बिकट बेष मुख पंच पुरारी।।<br />
अपर देउ अस कोउ न आही। यह छबि सखि पटतरिअ जाही।।<br />
दो0-बय किसोर सुषमा सदन स्याम गौर सुख घाम ।<br />
   अंग अंग पर वारिअहिं कोटि कोटि सत काम।।220।।<br />
        ]]></item>
        <item><![CDATA[
कहहु सखी अस को तनुधारी। जो न मोह यह रूप निहारी।।<br />
कोउ सप्रेम बोली मृदु बानी। जो मैं सुना सो सुनहु सयानी।।<br />
ए दोऊ दसरथ के ढोटा। बाल मरालन्हि के कल जोटा।।<br />
मुनि कौसिक मख के रखवारे। जिन्ह रन अजिर निसाचर मारे।।<br />
स्याम गात कल कंज बिलोचन। जो मारीच सुभुज मदु मोचन।।<br />
कौसल्या सुत सो सुख खानी। नामु रामु धनु सायक पानी।।<br />
गौर किसोर बेषु बर काछें। कर सर चाप राम के पाछें।।<br />
लछिमनु नामु राम लघु भ्राता। सुनु सखि तासु सुमित्रा माता।।<br />
दो0-बिप्रकाजु करि बंधु दोउ मग मुनिबधू उधारि।<br />
    आए देखन चापमख सुनि हरषीं सब नारि।।221।।<br />
        ]]></item>
        <item><![CDATA[
देखि राम छबि कोउ एक कहई। जोगु जानकिहि यह बरु अहई।।<br />
जौ सखि इन्हहि देख नरनाहू। पन परिहरि हठि करइ बिबाहू।।<br />
कोउ कह ए भूपति पहिचाने। मुनि समेत सादर सनमाने।।<br />
सखि परंतु पनु राउ न तजई। बिधि बस हठि अबिबेकहि भजई।।<br />
कोउ कह जौं भल अहइ बिधाता। सब कहँ सुनिअ उचित फलदाता।।<br />
तौ जानकिहि मिलिहि बरु एहू। नाहिन आलि इहाँ संदेहू।।<br />
जौ बिधि बस अस बनै सँजोगू। तौ कृतकृत्य होइ सब लोगू।।<br />
सखि हमरें आरति अति तातें। कबहुँक ए आवहिं एहि नातें।।<br />
दो0-नाहिं त हम कहुँ सुनहु सखि इन्ह कर दरसनु दूरि।<br />
   यह संघटु तब होइ जब पुन्य पुराकृत भूरि।।222।।<br />
        ]]></item>
        <item><![CDATA[
बोली अपर कहेहु सखि नीका। एहिं बिआह अति हित सबहीं का।।<br />
कोउ कह संकर चाप कठोरा। ए स्यामल मृदुगात किसोरा।।<br />
सबु असमंजस अहइ सयानी। यह सुनि अपर कहइ मृदु बानी।।<br />
सखि इन्ह कहँ कोउ कोउ अस कहहीं। बड़ प्रभाउ देखत लघु अहहीं।।<br />
परसि जासु पद पंकज धूरी। तरी अहल्या कृत अघ भूरी।।<br />
सो कि रहिहि बिनु सिवधनु तोरें। यह प्रतीति परिहरिअ न भोरें।।<br />
जेहिं बिरंचि रचि सीय सँवारी। तेहिं स्यामल बरु रचेउ बिचारी।।<br />
तासु बचन सुनि सब हरषानीं। ऐसेइ होउ कहहिं मुदु बानी।।<br />
 दो0-हियँ हरषहिं बरषहिं सुमन सुमुखि सुलोचनि बृंद।<br />
        जाहिं जहाँ जहँ बंधु दोउ तहँ तहँ परमानंद।।223।।<br />
        ]]></item>
        <item><![CDATA[
पुर पूरब दिसि गे दोउ भाई। जहँ धनुमख हित भूमि बनाई।।<br />
अति बिस्तार चारु गच ढारी। बिमल बेदिका रुचिर सँवारी।।<br />
चहुँ दिसि कंचन मंच बिसाला। रचे जहाँ बेठहिं महिपाला।।<br />
तेहि पाछें समीप चहुँ पासा। अपर मंच मंडली बिलासा।।<br />
कछुक ऊँचि सब भाँति सुहाई। बैठहिं नगर लोग जहँ जाई।।<br />
तिन्ह के निकट बिसाल सुहाए। धवल धाम बहुबरन बनाए।।<br />
जहँ बैंठैं देखहिं सब नारी। जथा जोगु निज कुल अनुहारी।।<br />
पुर बालक कहि कहि मृदु बचना। सादर प्रभुहि देखावहिं रचना।।<br />
दो0-सब सिसु एहि मिस प्रेमबस परसि मनोहर गात।<br />
   तन पुलकहिं अति हरषु हियँ देखि देखि दोउ भ्रात।।224।।<br />
        ]]></item>
        <item><![CDATA[
सिसु सब राम प्रेमबस जाने। प्रीति समेत निकेत बखाने।।<br />
निज निज रुचि सब लेंहिं बोलाई। सहित सनेह जाहिं दोउ भाई।।<br />
राम देखावहिं अनुजहि रचना। कहि मृदु मधुर मनोहर बचना।।<br />
लव निमेष महँ भुवन निकाया। रचइ जासु अनुसासन माया।।<br />
भगति हेतु सोइ दीनदयाला। चितवत चकित धनुष मखसाला।।<br />
कौतुक देखि चले गुरु पाहीं। जानि बिलंबु त्रास मन माहीं।।<br />
जासु त्रास डर कहुँ डर होई। भजन प्रभाउ देखावत सोई।।<br />
कहि बातें मृदु मधुर सुहाईं। किए बिदा बालक बरिआई।।<br />
दो0-सभय सप्रेम बिनीत अति सकुच सहित दोउ भाइ।<br />
   गुर पद पंकज नाइ सिर बैठे आयसु पाइ।।225।।<br />
        ]]></item>
        <item><![CDATA[
निसि प्रबेस मुनि आयसु दीन्हा। सबहीं संध्याबंदनु कीन्हा।।<br />
कहत कथा इतिहास पुरानी। रुचिर रजनि जुग जाम सिरानी।।<br />
मुनिबर सयन कीन्हि तब जाई। लगे चरन चापन दोउ भाई।।<br />
जिन्ह के चरन सरोरुह लागी। करत बिबिध जप जोग बिरागी।।<br />
तेइ दोउ बंधु प्रेम जनु जीते। गुर पद कमल पलोटत प्रीते।।<br />
बारबार मुनि अग्या दीन्ही। रघुबर जाइ सयन तब कीन्ही।।<br />
चापत चरन लखनु उर लाएँ। सभय सप्रेम परम सचु पाएँ।।<br />
पुनि पुनि प्रभु कह सोवहु ताता। पौढ़े धरि उर पद जलजाता।।<br />
दो0-उठे लखन निसि बिगत सुनि अरुनसिखा धुनि कान।।<br />
   गुर तें पहिलेहिं जगतपति जागे रामु सुजान।।226।।<br />
        ]]></item>
        <item><![CDATA[
सकल सौच करि जाइ नहाए। नित्य निबाहि मुनिहि सिर नाए।।<br />
समय जानि गुर आयसु पाई। लेन प्रसून चले दोउ भाई।।<br />
भूप बागु बर देखेउ जाई। जहँ बसंत रितु रही लोभाई।।<br />
लागे बिटप मनोहर नाना। बरन बरन बर बेलि बिताना।।<br />
नव पल्लव फल सुमान सुहाए। निज संपति सुर रूख लजाए।।<br />
चातक कोकिल कीर चकोरा। कूजत बिहग नटत कल मोरा।।<br />
मध्य बाग सरु सोह सुहावा। मनि सोपान बिचित्र बनावा।।<br />
बिमल सलिलु सरसिज बहुरंगा। जलखग कूजत गुंजत भृंगा।।<br />
दो0-बागु तड़ागु बिलोकि प्रभु हरषे बंधु समेत।<br />
   परम रम्य आरामु यहु जो रामहि सुख देत।।227।।<br />
        ]]></item>
        <item><![CDATA[
चहुँ दिसि चितइ पूँछि मालिगन। लगे लेन दल फूल मुदित मन।।<br />
तेहि अवसर सीता तहँ आई। गिरिजा पूजन जननि पठाई।।<br />
संग सखीं सब सुभग सयानी। गावहिं गीत मनोहर बानी।।<br />
सर समीप गिरिजा गृह सोहा। बरनि न जाइ देखि मनु मोहा।।<br />
मज्जनु करि सर सखिन्ह समेता। गई मुदित मन गौरि निकेता।।<br />
पूजा कीन्हि अधिक अनुरागा। निज अनुरूप सुभग बरु मागा।।<br />
एक सखी सिय संगु बिहाई। गई रही देखन फुलवाई।।<br />
तेहि दोउ बंधु बिलोके जाई। प्रेम बिबस सीता पहिं आई।।<br />
दो0-तासु दसा देखि सखिन्ह पुलक गात जलु नैन।<br />
    कहु कारनु निज हरष कर पूछहि सब मृदु बैन।।228।।<br />
        ]]></item>
        <item><![CDATA[
देखन बागु कुअँर दुइ आए। बय किसोर सब भाँति सुहाए।।<br />
स्याम गौर किमि कहौं बखानी। गिरा अनयन नयन बिनु बानी।।<br />
सुनि हरषीँ सब सखीं सयानी। सिय हियँ अति उतकंठा जानी।।<br />
एक कहइ नृपसुत तेइ आली। सुने जे मुनि सँग आए काली।।<br />
जिन्ह निज रूप मोहनी डारी। कीन्ह स्वबस नगर नर नारी।।<br />
बरनत छबि जहँ तहँ सब लोगू। अवसि देखिअहिं देखन जोगू।।<br />
तासु वचन अति सियहि सुहाने। दरस लागि लोचन अकुलाने।।<br />
चली अग्र करि प्रिय सखि सोई। प्रीति पुरातन लखइ न कोई।।<br />
दो0-सुमिरि सीय नारद बचन उपजी प्रीति पुनीत।।<br />
   चकित बिलोकति सकल दिसि जनु सिसु मृगी सभीत।।229।।<br />
        ]]></item>
        <item><![CDATA[
कंकन किंकिनि नूपुर धुनि सुनि। कहत लखन सन रामु हृदयँ गुनि।।<br />
मानहुँ मदन दुंदुभी दीन्ही।।मनसा बिस्व बिजय कहँ कीन्ही।।<br />
अस कहि फिरि चितए तेहि ओरा। सिय मुख ससि भए नयन चकोरा।।<br />
भए बिलोचन चारु अचंचल। मनहुँ सकुचि निमि तजे दिगंचल।।<br />
देखि सीय सोभा सुखु पावा। हृदयँ सराहत बचनु न आवा।।<br />
जनु बिरंचि सब निज निपुनाई। बिरचि बिस्व कहँ प्रगटि देखाई।।<br />
सुंदरता कहुँ सुंदर करई। छबिगृहँ दीपसिखा जनु बरई।।<br />
सब उपमा कबि रहे जुठारी। केहिं पटतरौं बिदेहकुमारी।।<br />
दो0-सिय सोभा हियँ बरनि प्रभु आपनि दसा बिचारि।<br />
   बोले सुचि मन अनुज सन बचन समय अनुहारि।।230।।<br />
        ]]></item>
        <item><![CDATA[
तात जनकतनया यह सोई। धनुषजग्य जेहि कारन होई।।<br />
पूजन गौरि सखीं लै आई। करत प्रकासु फिरइ फुलवाई।।<br />
जासु बिलोकि अलोकिक सोभा। सहज पुनीत मोर मनु छोभा।।<br />
सो सबु कारन जान बिधाता। फरकहिं सुभद अंग सुनु भ्राता।।<br />
रघुबंसिन्ह कर सहज सुभाऊ। मनु कुपंथ पगु धरइ न काऊ।।<br />
मोहि अतिसय प्रतीति मन केरी। जेहिं सपनेहुँ परनारि न हेरी।।<br />
जिन्ह कै लहहिं न रिपु रन पीठी। नहिं पावहिं परतिय मनु डीठी।।<br />
मंगन लहहि न जिन्ह कै नाहीं। ते नरबर थोरे जग माहीं।।<br />
दो0-करत बतकहि अनुज सन मन सिय रूप लोभान।<br />
   मुख सरोज मकरंद छबि करइ मधुप इव पान।।231।।<br />
        ]]></item>
        <item><![CDATA[
चितवहि चकित चहूँ दिसि सीता। कहँ गए नृपकिसोर मनु चिंता।।<br />
जहँ बिलोक मृग सावक नैनी। जनु तहँ बरिस कमल सित श्रेनी।।<br />
लता ओट तब सखिन्ह लखाए। स्यामल गौर किसोर सुहाए।।<br />
देखि रूप लोचन ललचाने। हरषे जनु निज निधि पहिचाने।।<br />
थके नयन रघुपति छबि देखें। पलकन्हिहूँ परिहरीं निमेषें।।<br />
अधिक सनेहँ देह भै भोरी। सरद ससिहि जनु चितव चकोरी।।<br />
लोचन मग रामहि उर आनी। दीन्हे पलक कपाट सयानी।।<br />
जब सिय सखिन्ह प्रेमबस जानी। कहि न सकहिं कछु मन सकुचानी।।<br />
दो0-लताभवन तें प्रगट भे तेहि अवसर दोउ भाइ।<br />
   निकसे जनु जुग बिमल बिधु जलद पटल बिलगाइ।।232।।<br />
        ]]></item>
        <item><![CDATA[
सोभा सीवँ सुभग दोउ बीरा। नील पीत जलजाभ सरीरा।।<br />
मोरपंख सिर सोहत नीके। गुच्छ बीच बिच कुसुम कली के।।<br />
भाल तिलक श्रमबिंदु सुहाए। श्रवन सुभग भूषन छबि छाए।।<br />
बिकट भृकुटि कच घूघरवारे। नव सरोज लोचन रतनारे।।<br />
चारु चिबुक नासिका कपोला। हास बिलास लेत मनु मोला।।<br />
मुखछबि कहि न जाइ मोहि पाहीं। जो बिलोकि बहु काम लजाहीं।।<br />
उर मनि माल कंबु कल गीवा। काम कलभ कर भुज बलसींवा।।<br />
सुमन समेत बाम कर दोना। सावँर कुअँर सखी सुठि लोना।।<br />
दो0-केहरि कटि पट पीत धर सुषमा सील निधान।<br />
   देखि भानुकुलभूषनहि बिसरा सखिन्ह अपान।।233।।<br />
        ]]></item>
        <item><![CDATA[
धरि धीरजु एक आलि सयानी। सीता सन बोली गहि पानी।।<br />
बहुरि गौरि कर ध्यान करेहू। भूपकिसोर देखि किन लेहू।।<br />
सकुचि सीयँ तब नयन उघारे। सनमुख दोउ रघुसिंघ निहारे।।<br />
नख सिख देखि राम कै सोभा। सुमिरि पिता पनु मनु अति छोभा।।<br />
परबस सखिन्ह लखी जब सीता। भयउ गहरु सब कहहि सभीता।।<br />
पुनि आउब एहि बेरिआँ काली। अस कहि मन बिहसी एक आली।।<br />
गूढ़ गिरा सुनि सिय सकुचानी। भयउ बिलंबु मातु भय मानी।।<br />
धरि बड़ि धीर रामु उर आने। फिरि अपनपउ पितुबस जाने।।<br />
दो0-देखन मिस मृग बिहग तरु फिरइ बहोरि बहोरि।<br />
    निरखि निरखि रघुबीर छबि बाढ़इ प्रीति न थोरि।। 234।।<br />
        ]]></item>
        <item><![CDATA[
जानि कठिन सिवचाप बिसूरति। चली राखि उर स्यामल मूरति।।<br />
प्रभु जब जात जानकी जानी। सुख सनेह सोभा गुन खानी।।<br />
परम प्रेममय मृदु मसि कीन्ही। चारु चित भीतीं लिख लीन्ही।।<br />
गई भवानी भवन बहोरी। बंदि चरन बोली कर जोरी।।<br />
जय जय गिरिबरराज किसोरी। जय महेस मुख चंद चकोरी।।<br />
जय गज बदन षड़ानन माता। जगत जननि दामिनि दुति गाता।।<br />
नहिं तव आदि मध्य अवसाना। अमित प्रभाउ बेदु नहिं जाना।।<br />
भव भव बिभव पराभव कारिनि। बिस्व बिमोहनि स्वबस बिहारिनि।।<br />
दो0-पतिदेवता सुतीय महुँ मातु प्रथम तव रेख।<br />
   महिमा अमित न सकहिं कहि सहस सारदा सेष।।235।।<br />
        ]]></item>
        <item><![CDATA[
<p>सेवत तोहि सुलभ फल चारी। बरदायनी पुरारि पिआरी।।<br />
देबि पूजि पद कमल तुम्हारे। सुर नर मुनि सब होहिं सुखारे।।<br />
मोर मनोरथु जानहु नीकें। बसहु सदा उर पुर सबही कें।।<br />
कीन्हेउँ प्रगट न कारन तेहीं। अस कहि चरन गहे बैदेहीं।।<br />
बिनय प्रेम बस भई भवानी। खसी माल मूरति मुसुकानी।।<br />
सादर सियँ प्रसादु सिर धरेऊ। बोली गौरि हरषु हियँ भरेऊ।।<br />
सुनु सिय सत्य असीस हमारी। पूजिहि मन कामना तुम्हारी।।<br />
नारद बचन सदा सुचि साचा। सो बरु मिलिहि जाहिं मनु राचा।।<br />
छं0-मनु जाहिं राचेउ मिलिहि सो बरु सहज सुंदर साँवरो।<br />
   करुना निधान सुजान सीलु सनेहु जानत रावरो।।<br />
   एहि भाँति गौरि असीस सुनि सिय सहित हियँ हरषीं अली।<br />
   तुलसी भवानिहि पूजि पुनि पुनि मुदित मन मंदिर चली।।<br />
सो0-जानि गौरि अनुकूल सिय हिय हरषु न जाइ कहि।<br />
    मंजुल मंगल मूल बाम अंग फरकन लगे।।236।।<br />
        ]]></item>
        <item><![CDATA[
हृदयँ सराहत सीय लोनाई। गुर समीप गवने दोउ भाई।।<br />
राम कहा सबु कौसिक पाहीं। सरल सुभाउ छुअत छल नाहीं।।<br />
सुमन पाइ मुनि पूजा कीन्ही। पुनि असीस दुहु भाइन्ह दीन्ही।।<br />
सुफल मनोरथ होहुँ तुम्हारे। रामु लखनु सुनि भए सुखारे।।<br />
करि भोजनु मुनिबर बिग्यानी। लगे कहन कछु कथा पुरानी।।<br />
बिगत दिवसु गुरु आयसु पाई। संध्या करन चले दोउ भाई।।<br />
प्राची दिसि ससि उयउ सुहावा। सिय मुख सरिस देखि सुखु पावा।।<br />
बहुरि बिचारु कीन्ह मन माहीं। सीय बदन सम हिमकर नाहीं।।<br />
 दो0-जनमु सिंधु पुनि बंधु बिषु दिन मलीन सकलंक।<br />
     सिय मुख समता पाव किमि चंदु बापुरो रंक।।237।।<br />
        ]]></item>
        <item><![CDATA[
घटइ बढ़इ बिरहनि दुखदाई। ग्रसइ राहु निज संधिहिं पाई।।<br />
कोक सिकप्रद पंकज द्रोही। अवगुन बहुत चंद्रमा तोही।।<br />
बैदेही मुख पटतर दीन्हे। होइ दोष बड़ अनुचित कीन्हे।।<br />
सिय मुख छबि बिधु ब्याज बखानी। गुरु पहिं चले निसा बड़ि जानी।।<br />
करि मुनि चरन सरोज प्रनामा। आयसु पाइ कीन्ह बिश्रामा।।<br />
बिगत निसा रघुनायक जागे। बंधु बिलोकि कहन अस लागे।।<br />
उदउ अरुन अवलोकहु ताता। पंकज कोक लोक सुखदाता।।<br />
बोले लखनु जोरि जुग पानी। प्रभु प्रभाउ सूचक मृदु बानी।।<br />
दो0-अरुनोदयँ सकुचे कुमुद उडगन जोति मलीन।<br />
    जिमि तुम्हार आगमन सुनि भए नृपति बलहीन।।238।।<br />
        ]]></item>
        <item><![CDATA[
नृप सब नखत करहिं उजिआरी। टारि न सकहिं चाप तम भारी।।<br />
कमल कोक मधुकर खग नाना। हरषे सकल निसा अवसाना।।<br />
ऐसेहिं प्रभु सब भगत तुम्हारे। होइहहिं टूटें धनुष सुखारे।।<br />
उयउ भानु बिनु श्रम तम नासा। दुरे नखत जग तेजु प्रकासा।।<br />
रबि निज उदय ब्याज रघुराया। प्रभु प्रतापु सब नृपन्ह दिखाया।।<br />
तव भुज बल महिमा उदघाटी। प्रगटी धनु बिघटन परिपाटी।।<br />
बंधु बचन सुनि प्रभु मुसुकाने। होइ सुचि सहज पुनीत नहाने।।<br />
नित्यक्रिया करि गुरु पहिं आए। चरन सरोज सुभग सिर नाए।।<br />
सतानंदु तब जनक बोलाए। कौसिक मुनि पहिं तुरत पठाए।।<br />
जनक बिनय तिन्ह आइ सुनाई। हरषे बोलि लिए दोउ भाई।।<br />
दो0-सतानंदûपद बंदि प्रभु बैठे गुर पहिं जाइ।<br />
   चलहु तात मुनि कहेउ तब पठवा जनक बोलाइ।।239।।<br />
        ]]></item>
        <item><![CDATA[
सीय स्वयंबरु देखिअ जाई। ईसु काहि धौं देइ बड़ाई।।<br />
लखन  कहा जस भाजनु सोई। नाथ कृपा तव जापर होई।।<br />
हरषे मुनि सब सुनि बर बानी। दीन्हि असीस सबहिं सुखु मानी।।<br />
पुनि मुनिबृंद समेत कृपाला। देखन चले धनुषमख साला।।<br />
रंगभूमि आए दोउ भाई। असि सुधि सब पुरबासिन्ह पाई।।<br />
चले सकल गृह काज बिसारी। बाल जुबान जरठ नर नारी।।<br />
देखी जनक भीर भै भारी। सुचि सेवक सब लिए हँकारी।।<br />
तुरत सकल लोगन्ह पहिं जाहू। आसन उचित देहू सब काहू।।<br />
दो0-कहि मृदु बचन बिनीत तिन्ह बैठारे नर नारि।<br />
   उत्तम मध्यम नीच लघु निज निज थल अनुहारि।।240।।<br />
        ]]></item>
        <item><![CDATA[
राजकुअँर तेहि अवसर आए। मनहुँ मनोहरता तन छाए।।<br />
गुन सागर नागर बर बीरा। सुंदर स्यामल गौर सरीरा।।<br />
राज समाज बिराजत रूरे। उडगन महुँ जनु जुग बिधु पूरे।।<br />
जिन्ह कें रही भावना जैसी। प्रभु मूरति तिन्ह देखी तैसी।।<br />
देखहिं रूप महा रनधीरा। मनहुँ बीर रसु धरें सरीरा।।<br />
डरे कुटिल नृप प्रभुहि निहारी। मनहुँ भयानक मूरति भारी।।<br />
रहे असुर छल छोनिप बेषा। तिन्ह प्रभु प्रगट कालसम देखा।।<br />
पुरबासिन्ह देखे दोउ भाई। नरभूषन लोचन सुखदाई।।<br />
दो0-नारि बिलोकहिं हरषि हियँ निज निज रुचि अनुरूप।<br />
   जनु सोहत सिंगार धरि मूरति परम अनूप।।241।।<br />
        ]]></item>
        <item><![CDATA[
बिदुषन्ह प्रभु बिराटमय दीसा। बहु मुख कर पग लोचन सीसा।।<br />
जनक जाति अवलोकहिं कैसैं। सजन सगे प्रिय लागहिं जैसें।।<br />
सहित बिदेह बिलोकहिं रानी। सिसु सम प्रीति न जाति बखानी।।<br />
जोगिन्ह परम तत्वमय भासा। सांत सुद्ध सम सहज प्रकासा।।<br />
हरिभगतन्ह देखे दोउ भ्राता। इष्टदेव इव सब सुख दाता।।<br />
रामहि चितव भायँ जेहि सीया। सो सनेहु सुखु नहिं कथनीया।।<br />
उर अनुभवति न कहि सक सोऊ। कवन प्रकार कहै कबि कोऊ।।<br />
एहि बिधि रहा जाहि जस भाऊ। तेहिं तस देखेउ कोसलराऊ।।<br />
दो0-राजत राज समाज महुँ कोसलराज किसोर।<br />
  सुंदर स्यामल गौर तन बिस्व बिलोचन चोर।।242।।<br />
        ]]></item>
        <item><![CDATA[
सहज मनोहर मूरति दोऊ। कोटि काम उपमा लघु सोऊ।।<br />
सरद चंद निंदक मुख नीके। नीरज नयन भावते जी के।।<br />
चितवत चारु मार मनु हरनी। भावति हृदय जाति नहीं बरनी।।<br />
कल कपोल श्रुति कुंडल लोला। चिबुक अधर सुंदर मृदु बोला।।<br />
कुमुदबंधु कर निंदक हाँसा। भृकुटी बिकट मनोहर नासा।।<br />
भाल बिसाल तिलक झलकाहीं। कच बिलोकि अलि अवलि लजाहीं।।<br />
पीत चौतनीं सिरन्हि सुहाई। कुसुम कलीं बिच बीच बनाईं।।<br />
रेखें रुचिर कंबु कल गीवाँ। जनु त्रिभुवन सुषमा की सीवाँ।।<br />
 दो0-कुंजर मनि कंठा कलित उरन्हि तुलसिका माल।<br />
     बृषभ कंध केहरि ठवनि बल निधि बाहु बिसाल।।243।।<br />
        ]]></item>
        <item><![CDATA[
कटि तूनीर पीत पट बाँधे। कर सर धनुष बाम बर काँधे।।<br />
पीत जग्य उपबीत सुहाए। नख सिख मंजु महाछबि छाए।।<br />
देखि लोग सब भए सुखारे। एकटक लोचन चलत न तारे।।<br />
हरषे जनकु देखि दोउ भाई। मुनि पद कमल गहे तब जाई।।<br />
करि बिनती निज कथा सुनाई। रंग अवनि सब मुनिहि देखाई।।<br />
जहँ जहँ जाहि कुअँर बर दोऊ। तहँ तहँ चकित चितव सबु कोऊ।।<br />
निज निज रुख रामहि सबु देखा। कोउ न जान कछु मरमु बिसेषा।।<br />
भलि रचना मुनि नृप सन कहेऊ। राजाँ मुदित महासुख लहेऊ।।<br />
दो0-सब मंचन्ह ते मंचु एक सुंदर बिसद बिसाल।<br />
   मुनि समेत दोउ बंधु तहँ बैठारे महिपाल।।244।।<br />
        ]]></item>
        <item><![CDATA[
 प्रभुहि देखि सब नृप हिँयँ हारे। जनु राकेस उदय भएँ तारे।।<br />
असि प्रतीति सब के मन माहीं। राम चाप तोरब सक नाहीं।।<br />
बिनु भंजेहुँ भव धनुषु बिसाला। मेलिहि सीय राम उर माला।।<br />
अस बिचारि गवनहु घर भाई। जसु प्रतापु बलु तेजु गवाँई।।<br />
बिहसे अपर भूप सुनि बानी। जे अबिबेक अंध अभिमानी।।<br />
तोरेहुँ धनुषु ब्याहु अवगाहा। बिनु तोरें को कुअँरि बिआहा।।<br />
एक बार कालउ किन होऊ। सिय हित समर जितब हम सोऊ।।<br />
यह सुनि अवर महिप मुसकाने। धरमसील हरिभगत सयाने।।<br />
सो0-सीय बिआहबि राम गरब दूरि करि नृपन्ह के।।<br />
   जीति को सक संग्राम दसरथ के रन बाँकुरे।।245।।<br />
        ]]></item>
        <item><![CDATA[
ब्यर्थ मरहु जनि गाल बजाई। मन मोदकन्हि कि भूख बुताई।।<br />
सिख हमारि सुनि परम पुनीता। जगदंबा जानहु जियँ सीता।।<br />
जगत पिता रघुपतिहि बिचारी। भरि लोचन छबि लेहु निहारी।।<br />
सुंदर सुखद सकल गुन रासी। ए दोउ बंधु संभु उर बासी।।<br />
सुधा समुद्र समीप बिहाई। मृगजलु निरखि मरहु कत धाई।।<br />
करहु जाइ जा कहुँ जोई भावा। हम तौ आजु जनम फलु पावा।।<br />
अस कहि भले भूप अनुरागे। रूप अनूप बिलोकन लागे।।<br />
देखहिं सुर नभ चढ़े बिमाना। बरषहिं सुमन करहिं कल गाना।।<br />
दो0-जानि सुअवसरु सीय तब पठई जनक बोलाई।<br />
   चतुर सखीं सुंदर सकल सादर चलीं लवाईं।।246।।<br />
        ]]></item>
        <item><![CDATA[
सिय सोभा नहिं जाइ बखानी। जगदंबिका रूप गुन खानी।।<br />
उपमा सकल मोहि लघु लागीं। प्राकृत नारि अंग अनुरागीं।।<br />
सिय बरनिअ तेइ उपमा देई। कुकबि कहाइ अजसु को लेई।।<br />
जौ पटतरिअ तीय सम सीया। जग असि जुबति कहाँ कमनीया।।<br />
गिरा मुखर तन अरध भवानी। रति अति दुखित अतनु पति जानी।।<br />
बिष बारुनी बंधु प्रिय जेही। कहिअ रमासम किमि बैदेही।।<br />
जौ छबि सुधा पयोनिधि होई। परम रूपमय कच्छप सोई।।<br />
सोभा रजु मंदरु सिंगारू। मथै पानि पंकज निज मारू।।<br />
दो0-एहि बिधि उपजै लच्छि जब सुंदरता सुख मूल।<br />
   तदपि सकोच समेत कबि कहहिं सीय समतूल।।247।।<br />
        ]]></item>
        <item><![CDATA[
चलिं संग लै सखीं सयानी। गावत गीत मनोहर बानी।।<br />
सोह नवल तनु सुंदर सारी। जगत जननि अतुलित छबि भारी।।<br />
भूषन सकल सुदेस सुहाए। अंग अंग रचि सखिन्ह बनाए।।<br />
रंगभूमि जब सिय पगु धारी। देखि रूप मोहे नर नारी।।<br />
हरषि सुरन्ह दुंदुभीं बजाई। बरषि प्रसून अपछरा गाई।।<br />
पानि सरोज सोह जयमाला। अवचट चितए सकल भुआला।।<br />
सीय चकित चित रामहि चाहा। भए मोहबस सब नरनाहा।।<br />
मुनि समीप देखे दोउ भाई। लगे ललकि लोचन निधि पाई।।<br />
दो0-गुरजन लाज समाजु बड़ देखि सीय सकुचानि।।<br />
   लागि बिलोकन सखिन्ह तन रघुबीरहि उर आनि।।248।।<br />
        ]]></item>
        <item><![CDATA[
राम रूपु अरु सिय छबि देखें। नर नारिन्ह परिहरीं निमेषें।।<br />
सोचहिं सकल कहत सकुचाहीं। बिधि सन बिनय करहिं मन माहीं।।<br />
हरु बिधि बेगि जनक जड़ताई। मति हमारि असि देहि सुहाई।।<br />
बिनु बिचार पनु तजि नरनाहु। सीय राम कर करै बिबाहू।।<br />
जग भल कहहि भाव सब काहू। हठ कीन्हे अंतहुँ उर दाहू।।<br />
एहिं लालसाँ मगन सब लोगू। बरु साँवरो जानकी जोगू।।<br />
तब बंदीजन जनक बौलाए। बिरिदावली कहत चलि आए।।<br />
कह नृप जाइ कहहु पन मोरा। चले भाट हियँ हरषु न थोरा।।<br />
दो0-बोले बंदी बचन बर सुनहु सकल महिपाल।<br />
   पन बिदेह कर कहहिं हम भुजा उठाइ बिसाल।।249।।<br />
        ]]></item>
        <item><![CDATA[
नृप भुजबल बिधु सिवधनु राहू। गरुअ कठोर बिदित सब काहू।।<br />
रावनु बानु महाभट भारे। देखि सरासन गवँहिं सिधारे।।<br />
सोइ पुरारि कोदंडु कठोरा। राज समाज आजु जोइ तोरा।।<br />
त्रिभुवन जय समेत बैदेही।।बिनहिं बिचार बरइ हठि तेही।।<br />
सुनि पन सकल भूप अभिलाषे। भटमानी अतिसय मन माखे।।<br />
परिकर बाँधि उठे अकुलाई। चले इष्टदेवन्ह सिर नाई।।<br />
तमकि ताकि तकि सिवधनु धरहीं। उठइ न कोटि भाँति बलु करहीं।।<br />
जिन्ह के कछु बिचारु मन माहीं। चाप समीप महीप न जाहीं।।<br />
 दो0-तमकि धरहिं धनु मूढ़ नृप उठइ न चलहिं लजाइ।<br />
    मनहुँ पाइ भट बाहुबलु अधिकु अधिकु गरुआइ।।250।।<br />
        ]]></item>
        <item><![CDATA[
भूप सहस दस एकहि बारा। लगे उठावन टरइ न टारा।।<br />
डगइ न संभु सरासन कैसें। कामी बचन सती मनु जैसें।।<br />
सब नृप भए जोगु उपहासी। जैसें बिनु बिराग संन्यासी।।<br />
कीरति बिजय बीरता भारी। चले चाप कर बरबस हारी।।<br />
श्रीहत भए हारि हियँ राजा। बैठे निज निज जाइ समाजा।।<br />
नृपन्ह बिलोकि जनकु अकुलाने। बोले बचन रोष जनु साने।।<br />
दीप दीप के भूपति नाना। आए सुनि हम जो पनु ठाना।।<br />
देव दनुज धरि मनुज सरीरा। बिपुल बीर आए रनधीरा।।<br />
दो0-कुअँरि मनोहर बिजय बड़ि कीरति अति कमनीय।<br />
   पावनिहार बिरंचि जनु रचेउ न धनु दमनीय।।251।।<br />
        ]]></item>
        <item><![CDATA[
कहहु काहि यहु लाभु न भावा। काहुँ न संकर चाप चढ़ावा।।<br />
रहउ चढ़ाउब तोरब भाई। तिलु भरि भूमि न सके छड़ाई।।<br />
अब जनि कोउ माखै भट मानी। बीर बिहीन मही मैं जानी।।<br />
तजहु आस निज निज गृह जाहू। लिखा न बिधि बैदेहि बिबाहू।।<br />
सुकृत जाइ जौं पनु परिहरऊँ। कुअँरि कुआरि रहउ का करऊँ।।<br />
जो जनतेउँ बिनु भट भुबि भाई। तौ पनु करि होतेउँ न हँसाई।।<br />
जनक बचन सुनि सब नर नारी। देखि जानकिहि भए दुखारी।।<br />
माखे लखनु कुटिल भइँ भौंहें। रदपट फरकत नयन रिसौंहें।।<br />
दो0-कहि न सकत रघुबीर डर लगे बचन जनु बान।<br />
   नाइ राम पद कमल सिरु बोले गिरा प्रमान।।252।।<br />
        ]]></item>
        <item><![CDATA[
रघुबंसिन्ह महुँ जहँ कोउ होई। तेहिं समाज अस कहइ न कोई।।<br />
कही जनक जसि अनुचित बानी। बिद्यमान रघुकुल मनि जानी।।<br />
सुनहु भानुकुल पंकज भानू। कहउँ सुभाउ न कछु अभिमानू।।<br />
जौ तुम्हारि अनुसासन पावौं। कंदुक इव ब्रह्मांड उठावौं।।<br />
काचे घट जिमि डारौं फोरी। सकउँ मेरु मूलक जिमि तोरी।।<br />
तव प्रताप महिमा भगवाना। को बापुरो पिनाक पुराना।।<br />
नाथ जानि अस आयसु होऊ। कौतुकु करौं बिलोकिअ सोऊ।।<br />
कमल नाल जिमि चाफ चढ़ावौं। जोजन सत प्रमान लै धावौं।।<br />
दो0-तोरौं छत्रक दंड जिमि तव प्रताप बल नाथ।<br />
   जौं न करौं प्रभु पद सपथ कर न धरौं धनु भाथ।।253।।<br />
        ]]></item>
        <item><![CDATA[
लखन सकोप  बचन जे बोले। डगमगानि महि दिग्गज डोले।।<br />
सकल लोक सब भूप डेराने। सिय हियँ हरषु जनकु सकुचाने।।<br />
गुर रघुपति सब मुनि मन माहीं। मुदित भए पुनि पुनि पुलकाहीं।।<br />
सयनहिं रघुपति लखनु नेवारे। प्रेम समेत निकट बैठारे।।<br />
बिस्वामित्र समय सुभ जानी। बोले अति सनेहमय बानी।।<br />
उठहु राम भंजहु भवचापा। मेटहु तात जनक परितापा।।<br />
सुनि गुरु बचन चरन सिरु नावा। हरषु बिषादु न कछु उर आवा।।<br />
ठाढ़े भए उठि सहज सुभाएँ। ठवनि जुबा मृगराजु लजाएँ।।<br />
दो0-उदित उदयगिरि मंच पर रघुबर बालपतंग।<br />
   बिकसे संत सरोज सब हरषे लोचन भृंग।।254।।<br />
        ]]></item>
        <item><![CDATA[
नृपन्ह केरि आसा निसि नासी। बचन नखत अवली न प्रकासी।।<br />
मानी महिप कुमुद सकुचाने। कपटी भूप उलूक लुकाने।।<br />
भए बिसोक कोक मुनि देवा। बरिसहिं सुमन जनावहिं सेवा।।<br />
गुर पद बंदि सहित अनुरागा। राम मुनिन्ह सन आयसु मागा।।<br />
सहजहिं चले सकल जग स्वामी। मत्त मंजु बर कुंजर गामी।।<br />
चलत राम सब पुर नर नारी। पुलक पूरि तन भए सुखारी।।<br />
बंदि पितर सुर सुकृत सँभारे। जौं कछु पुन्य प्रभाउ हमारे।।<br />
तौ सिवधनु मृनाल की नाईं। तोरहुँ राम गनेस गोसाईं।।<br />
दो0-रामहि प्रेम समेत लखि सखिन्ह समीप बोलाइ।<br />
    सीता मातु सनेह बस बचन कहइ बिलखाइ।।255।।<br />
        ]]></item>
        <item><![CDATA[
सखि सब कौतुक देखनिहारे। जेठ कहावत हितू हमारे।।<br />
कोउ न बुझाइ कहइ गुर पाहीं। ए बालक असि हठ भलि नाहीं।।<br />
रावन बान छुआ नहिं चापा। हारे सकल भूप करि दापा।।<br />
सो धनु राजकुअँर कर देहीं। बाल मराल कि मंदर लेहीं।।<br />
भूप सयानप सकल सिरानी। सखि बिधि गति कछु जाति न जानी।।<br />
बोली चतुर सखी मृदु बानी। तेजवंत लघु गनिअ न रानी।।<br />
कहँ कुंभज कहँ सिंधु अपारा। सोषेउ सुजसु सकल संसारा।।<br />
रबि मंडल देखत लघु लागा। उदयँ तासु तिभुवन तम भागा।।<br />
दो0-मंत्र परम लघु जासु बस बिधि हरि हर सुर सर्ब।<br />
   महामत्त गजराज कहुँ बस कर अंकुस खर्ब।।256।।<br />
        ]]></item>
        <item><![CDATA[
काम कुसुम धनु सायक लीन्हे। सकल भुवन अपने बस कीन्हे।।<br />
देबि तजिअ संसउ अस जानी। भंजब धनुष रामु सुनु रानी।।<br />
सखी बचन सुनि भै परतीती। मिटा बिषादु बढ़ी अति प्रीती।।<br />
तब रामहि बिलोकि बैदेही। सभय हृदयँ बिनवति जेहि तेही।।<br />
मनहीं मन मनाव अकुलानी। होहु प्रसन्न महेस भवानी।।<br />
करहु सफल आपनि  सेवकाई। करि हितु हरहु चाप गरुआई।।<br />
गननायक बरदायक देवा। आजु लगें कीन्हिउँ तुअ सेवा।।<br />
बार बार बिनती सुनि मोरी। करहु चाप गुरुता अति थोरी।।<br />
दो0-देखि देखि रघुबीर तन सुर मनाव धरि धीर।।<br />
   भरे बिलोचन प्रेम जल पुलकावली सरीर।।257।।<br />
        ]]></item>
        <item><![CDATA[
नीकें निरखि नयन भरि सोभा। पितु पनु सुमिरि बहुरि मनु छोभा।।<br />
अहह तात दारुनि हठ ठानी। समुझत नहिं कछु लाभु न हानी।।<br />
सचिव सभय सिख देइ न कोई। बुध समाज बड़ अनुचित होई।।<br />
कहँ धनु कुलिसहु चाहि कठोरा। कहँ स्यामल मृदुगात किसोरा।।<br />
बिधि केहि भाँति धरौं उर धीरा। सिरस सुमन कन बेधिअ हीरा।।<br />
सकल सभा कै मति भै भोरी। अब मोहि संभुचाप गति तोरी।।<br />
निज जड़ता लोगन्ह पर डारी। होहि हरुअ रघुपतिहि निहारी।।<br />
अति परिताप सीय मन माही। लव निमेष जुग सब सय जाहीं।।<br />
दो0-प्रभुहि चितइ पुनि चितव महि राजत लोचन लोल।<br />
   खेलत मनसिज मीन जुग जनु बिधु मंडल डोल।।258।।<br />
        ]]></item>
        <item><![CDATA[
गिरा अलिनि मुख पंकज रोकी। प्रगट न लाज निसा अवलोकी।।<br />
लोचन जलु रह लोचन कोना। जैसे परम कृपन कर सोना।।<br />
सकुची ब्याकुलता बड़ि जानी। धरि धीरजु प्रतीति उर आनी।।<br />
तन मन बचन मोर पनु साचा। रघुपति पद सरोज चितु राचा।।<br />
तौ भगवानु सकल उर बासी। करिहिं मोहि रघुबर कै दासी।।<br />
जेहि कें जेहि पर सत्य सनेहू। सो तेहि मिलइ न कछु संहेहू।।<br />
प्रभु तन चितइ प्रेम तन ठाना। कृपानिधान राम सबु जाना।।<br />
सियहि बिलोकि तकेउ धनु कैसे। चितव गरुरु लघु ब्यालहि जैसे।।<br />
दो0-लखन लखेउ रघुबंसमनि ताकेउ हर कोदंडु।<br />
   पुलकि गात बोले बचन चरन चापि ब्रह्मांडु।।259।।<br />
        ]]></item>
        <item><![CDATA[
दिसकुंजरहु कमठ अहि कोला। धरहु धरनि धरि धीर न डोला।।<br />
रामु चहहिं संकर धनु तोरा। होहु सजग सुनि आयसु मोरा।।<br />
चाप सपीप रामु जब आए। नर नारिन्ह सुर सुकृत मनाए।।<br />
सब कर संसउ अरु अग्यानू। मंद महीपन्ह कर अभिमानू।।<br />
भृगुपति केरि गरब गरुआई। सुर मुनिबरन्ह केरि कदराई।।<br />
सिय कर सोचु जनक पछितावा। रानिन्ह कर दारुन दुख दावा।।<br />
संभुचाप बड बोहितु पाई। चढे जाइ सब संगु बनाई।।<br />
राम बाहुबल सिंधु अपारू। चहत पारु नहि कोउ कड़हारू।।<br />
दो0-राम बिलोके लोग सब चित्र लिखे से देखि।<br />
   चितई सीय कृपायतन जानी बिकल बिसेषि।।260।।<br />
        ]]></item>
        <item><![CDATA[
देखी बिपुल बिकल बैदेही। निमिष बिहात कलप सम तेही।।<br />
तृषित बारि बिनु जो तनु त्यागा। मुएँ करइ का सुधा तड़ागा।।<br />
का बरषा सब कृषी सुखानें। समय चुकें पुनि का पछितानें।।<br />
अस जियँ जानि जानकी देखी। प्रभु पुलके लखि प्रीति बिसेषी।।<br />
गुरहि प्रनामु मनहि मन कीन्हा। अति लाघवँ उठाइ धनु लीन्हा।।<br />
दमकेउ दामिनि जिमि जब लयऊ। पुनि नभ धनु मंडल सम भयऊ।।<br />
लेत चढ़ावत खैंचत गाढ़ें। काहुँ न लखा देख सबु ठाढ़ें।।<br />
तेहि छन राम मध्य धनु तोरा। भरे भुवन धुनि घोर कठोरा।।<br />
छं0-भरे भुवन घोर कठोर रव रबि बाजि तजि मारगु चले।<br />
    चिक्करहिं दिग्गज डोल महि अहि कोल कूरुम कलमले।।<br />
    सुर असुर मुनि कर कान दीन्हें सकल बिकल बिचारहीं।<br />
    कोदंड खंडेउ राम तुलसी जयति बचन उचारही।।<br />
सो0-संकर चापु जहाजु सागरु रघुबर बाहुबलु।<br />
    बूड़ सो सकल समाजु चढ़ा जो प्रथमहिं मोह बस।।261।।<br />
        ]]></item>
        <item><![CDATA[
प्रभु दोउ चापखंड महि डारे। देखि लोग सब भए सुखारे।।</p>
<p>कोसिकरुप पयोनिधि पावन। प्रेम बारि अवगाहु सुहावन।।<br />
रामरूप राकेसु निहारी। बढ़त बीचि पुलकावलि भारी।।<br />
बाजे नभ गहगहे निसाना। देवबधू नाचहिं करि गाना।।<br />
ब्रह्मादिक सुर सिद्ध मुनीसा। प्रभुहि प्रसंसहि देहिं असीसा।।<br />
बरिसहिं सुमन रंग बहु माला। गावहिं किंनर गीत रसाला।।<br />
रही भुवन भरि जय जय बानी। धनुषभंग धुनि जात न जानी।।<br />
मुदित कहहिं जहँ तहँ नर नारी। भंजेउ राम संभुधनु भारी।।<br />
दो0-बंदी मागध सूतगन बिरुद बदहिं मतिधीर।<br />
   करहिं निछावरि लोग सब हय गय धन मनि चीर।।262।।<br />
        ]]></item>
        <item><![CDATA[
झाँझि मृदंग संख सहनाई। भेरि ढोल दुंदुभी सुहाई।।<br />
बाजहिं बहु बाजने सुहाए। जहँ तहँ जुबतिन्ह मंगल गाए।।<br />
सखिन्ह सहित हरषी अति रानी। सूखत धान परा जनु पानी।।<br />
जनक लहेउ सुखु सोचु बिहाई। पैरत थकें थाह जनु पाई।।<br />
श्रीहत भए भूप धनु टूटे। जैसें दिवस दीप छबि छूटे।।<br />
सीय सुखहि बरनिअ केहि भाँती। जनु चातकी पाइ जलु स्वाती।।<br />
रामहि लखनु बिलोकत कैसें। ससिहि चकोर किसोरकु जैसें।।<br />
सतानंद तब आयसु दीन्हा। सीताँ गमनु राम पहिं कीन्हा।।<br />
दो0-संग सखीं सुदंर चतुर गावहिं मंगलचार।<br />
   गवनी बाल मराल गति सुषमा अंग अपार।।263।।<br />
        ]]></item>
        <item><![CDATA[
सखिन्ह मध्य सिय सोहति कैसे। छबिगन मध्य महाछबि जैसें।।<br />
कर सरोज जयमाल सुहाई। बिस्व बिजय सोभा जेहिं छाई।।<br />
तन सकोचु मन परम उछाहू। गूढ़ प्रेमु लखि परइ न काहू।।<br />
जाइ समीप राम छबि देखी। रहि जनु कुँअरि चित्र अवरेखी।।<br />
चतुर सखीं लखि कहा बुझाई। पहिरावहु जयमाल सुहाई।।<br />
सुनत जुगल कर माल उठाई। प्रेम बिबस पहिराइ न जाई।।<br />
सोहत जनु जुग जलज सनाला। ससिहि सभीत देत जयमाला।।<br />
गावहिं छबि अवलोकि सहेली। सियँ जयमाल राम उर मेली।।<br />
सो0-रघुबर उर जयमाल देखि देव बरिसहिं सुमन।<br />
    सकुचे सकल भुआल जनु बिलोकि रबि कुमुदगन।।264।।<br />
        ]]></item>
        <item><![CDATA[
पुर अरु ब्योम बाजने बाजे। खल भए मलिन साधु सब राजे।।<br />
सुर किंनर नर नाग मुनीसा। जय जय जय कहि देहिं असीसा।।<br />
नाचहिं गावहिं बिबुध बधूटीं। बार बार कुसुमांजलि छूटीं।।<br />
जहँ तहँ बिप्र बेदधुनि करहीं। बंदी बिरदावलि उच्चरहीं।।<br />
महि पाताल नाक जसु ब्यापा। राम बरी सिय भंजेउ चापा।।<br />
करहिं आरती पुर नर नारी। देहिं निछावरि बित्त बिसारी।।<br />
सोहति सीय राम कै जौरी। छबि सिंगारु मनहुँ एक ठोरी।।<br />
सखीं कहहिं प्रभुपद गहु सीता। करति न चरन परस अति भीता।।<br />
दो0-गौतम तिय गति सुरति करि नहिं परसति पग पानि।<br />
    मन बिहसे रघुबंसमनि प्रीति अलौकिक जानि।।265।।<br />
        ]]></item>
        <item><![CDATA[
तब सिय देखि भूप अभिलाषे। कूर कपूत मूढ़ मन माखे।।<br />
उठि उठि पहिरि सनाह अभागे। जहँ तहँ गाल बजावन लागे।।<br />
लेहु छड़ाइ सीय कह कोऊ। धरि बाँधहु नृप बालक दोऊ।।<br />
तोरें धनुषु चाड़ नहिं सरई। जीवत हमहि कुअँरि को बरई।।<br />
जौं बिदेहु कछु करै सहाई। जीतहु समर सहित दोउ भाई।।<br />
साधु भूप बोले सुनि बानी। राजसमाजहि लाज लजानी।।<br />
बलु प्रतापु बीरता बड़ाई। नाक पिनाकहि संग सिधाई।।<br />
सोइ सूरता कि अब कहुँ पाई। असि बुधि तौ बिधि मुहँ मसि लाई।।<br />
दो0-देखहु रामहि नयन भरि तजि इरिषा मदु कोहु।<br />
   लखन रोषु पावकु प्रबल जानि सलभ जनि होहु।।266।।<br />
        ]]></item>
        <item><![CDATA[
बैनतेय बलि जिमि चह कागू। जिमि ससु चहै नाग अरि भागू।।<br />
जिमि चह कुसल अकारन कोही। सब संपदा चहै सिवद्रोही।।<br />
लोभी लोलुप कल कीरति चहई। अकलंकता कि कामी लहई।।<br />
हरि पद बिमुख परम गति चाहा। तस तुम्हार लालचु नरनाहा।।<br />
कोलाहलु सुनि सीय सकानी। सखीं लवाइ गईं जहँ रानी।।<br />
रामु सुभायँ चले गुरु पाहीं। सिय सनेहु बरनत मन माहीं।।<br />
रानिन्ह सहित सोचबस सीया। अब धौं बिधिहि काह करनीया।।<br />
भूप बचन सुनि इत उत तकहीं। लखनु राम डर बोलि न सकहीं।।<br />
दो0-अरुन नयन भृकुटी कुटिल चितवत नृपन्ह सकोप।<br />
   मनहुँ मत्त गजगन निरखि सिंघकिसोरहि चोप।।267।।<br />
        ]]></item>
        <item><![CDATA[
खरभरु देखि बिकल पुर नारीं। सब मिलि देहिं महीपन्ह गारीं।।<br />
तेहिं अवसर सुनि सिव धनु भंगा। आयसु भृगुकुल कमल पतंगा।।<br />
देखि महीप सकल सकुचाने। बाज झपट जनु लवा लुकाने।।<br />
गौरि सरीर भूति भल भ्राजा। भाल बिसाल त्रिपुंड बिराजा।।<br />
सीस जटा ससिबदनु सुहावा। रिसबस कछुक अरुन होइ आवा।।<br />
भृकुटी कुटिल नयन रिस राते। सहजहुँ चितवत मनहुँ रिसाते।।<br />
बृषभ कंध उर बाहु बिसाला। चारु जनेउ माल मृगछाला।।<br />
कटि मुनि बसन तून दुइ बाँधें। धनु सर कर कुठारु कल काँधें।।<br />
दो0-सांत बेषु करनी कठिन बरनि न जाइ सरुप।<br />
   धरि मुनितनु जनु बीर रसु आयउ जहँ सब भूप।।268।।<br />
        ]]></item>
        <item><![CDATA[
देखत भृगुपति बेषु कराला। उठे सकल भय बिकल भुआला।।<br />
पितु समेत कहि कहि निज नामा। लगे करन सब दंड प्रनामा।।<br />
जेहि सुभायँ चितवहिं हितु जानी। सो जानइ जनु आइ खुटानी।।<br />
जनक  बहोरि आइ सिरु नावा। सीय बोलाइ प्रनामु करावा।।<br />
आसिष दीन्हि सखीं हरषानीं। निज समाज लै गई सयानीं।।<br />
बिस्वामित्रु मिले पुनि आई। पद सरोज मेले दोउ भाई।।<br />
रामु लखनु दसरथ के ढोटा। दीन्हि असीस देखि भल जोटा।।<br />
रामहि चितइ रहे थकि लोचन। रूप अपार मार मद मोचन।।<br />
 दो0-बहुरि बिलोकि बिदेह सन कहहु काह अति भीर।।<br />
    पूछत जानि अजान जिमि ब्यापेउ कोपु सरीर।।269।।<br />
        ]]></item>
        <item><![CDATA[
समाचार कहि जनक सुनाए। जेहि कारन महीप सब आए।।<br />
सुनत बचन फिरि अनत निहारे। देखे चापखंड महि डारे।।<br />
अति रिस बोले बचन कठोरा। कहु जड़ जनक धनुष कै तोरा।।<br />
बेगि देखाउ मूढ़ न त आजू। उलटउँ महि जहँ लहि तव राजू।।<br />
अति डरु उतरु देत नृपु नाहीं। कुटिल भूप हरषे मन माहीं।।<br />
सुर मुनि नाग नगर नर नारी।।सोचहिं सकल त्रास उर भारी।।<br />
मन पछिताति सीय महतारी। बिधि अब सँवरी बात बिगारी।।<br />
भृगुपति कर सुभाउ सुनि सीता। अरध निमेष कलप सम बीता।।<br />
दो0-सभय बिलोके लोग सब जानि जानकी भीरु।<br />
   हृदयँ न हरषु बिषादु कछु बोले श्रीरघुबीरु।।270।।<br />
        मासपारायण, नवाँ विश्राम<br />
        ]]></item>
        <item><![CDATA[
नाथ संभुधनु भंजनिहारा। होइहि केउ एक दास तुम्हारा।।<br />
आयसु काह कहिअ किन मोही। सुनि रिसाइ बोले मुनि कोही।।<br />
सेवकु सो जो करै सेवकाई। अरि करनी करि करिअ लराई।।<br />
सुनहु राम जेहिं सिवधनु तोरा। सहसबाहु सम सो रिपु मोरा।।<br />
सो बिलगाउ बिहाइ समाजा। न त मारे जैहहिं सब राजा।।<br />
सुनि मुनि बचन लखन मुसुकाने। बोले परसुधरहि अपमाने।।<br />
बहु धनुहीं तोरीं लरिकाईं। कबहुँ न असि रिस कीन्हि गोसाईं।।<br />
एहि धनु पर ममता केहि हेतू। सुनि रिसाइ कह भृगुकुलकेतू।।<br />
 दो0-रे नृप बालक कालबस बोलत तोहि न सँमार।।<br />
     धनुही सम तिपुरारि धनु बिदित सकल संसार।।271।।<br />
        ]]></item>
        <item><![CDATA[
लखन कहा हँसि हमरें जाना। सुनहु देव सब धनुष समाना।।<br />
का छति लाभु जून धनु तौरें। देखा राम नयन के भोरें।।<br />
छुअत टूट रघुपतिहु न दोसू। मुनि बिनु काज करिअ कत रोसू ।<br />
बोले चितइ परसु की ओरा। रे सठ सुनेहि सुभाउ न मोरा।।<br />
बालकु बोलि बधउँ नहिं तोही। केवल मुनि जड़ जानहि मोही।।<br />
बाल ब्रह्मचारी अति कोही। बिस्व बिदित छत्रियकुल द्रोही।।<br />
भुजबल भूमि भूप बिनु कीन्ही। बिपुल बार महिदेवन्ह दीन्ही।।<br />
सहसबाहु भुज छेदनिहारा। परसु बिलोकु महीपकुमारा।।<br />
दो0-मातु पितहि जनि सोचबस करसि महीसकिसोर।<br />
   गर्भन्ह के अर्भक दलन परसु मोर अति घोर।।272।।<br />
        ]]></item>
        <item><![CDATA[
बिहसि लखनु बोले मृदु बानी। अहो मुनीसु महा भटमानी।।<br />
पुनि पुनि मोहि देखाव कुठारू। चहत उड़ावन फूँकि पहारू।।<br />
इहाँ कुम्हड़बतिया कोउ नाहीं। जे तरजनी देखि मरि जाहीं।।<br />
देखि कुठारु सरासन बाना। मैं कछु कहा सहित अभिमाना।।<br />
भृगुसुत समुझि जनेउ बिलोकी। जो कछु कहहु सहउँ रिस रोकी।।<br />
सुर महिसुर हरिजन अरु गाई। हमरें कुल इन्ह पर न सुराई।।<br />
बधें पापु अपकीरति हारें। मारतहूँ पा परिअ तुम्हारें।।<br />
कोटि कुलिस सम बचनु तुम्हारा। ब्यर्थ धरहु धनु बान कुठारा।।<br />
दो0-जो बिलोकि अनुचित कहेउँ छमहु महामुनि धीर।<br />
   सुनि सरोष भृगुबंसमनि बोले गिरा गभीर।।273।।<br />
        ]]></item>
        <item><![CDATA[
कौसिक सुनहु मंद यहु बालकु। कुटिल कालबस निज कुल घालकु।।<br />
भानु बंस राकेस कलंकू। निपट निरंकुस अबुध असंकू।।<br />
काल कवलु होइहि छन माहीं। कहउँ पुकारि खोरि मोहि नाहीं।।<br />
तुम्ह हटकउ जौं चहहु उबारा। कहि प्रतापु बलु रोषु हमारा।।<br />
लखन कहेउ मुनि सुजस तुम्हारा। तुम्हहि अछत को बरनै पारा।।<br />
अपने मुँह तुम्ह आपनि करनी। बार अनेक भाँति बहु बरनी।।<br />
नहिं संतोषु त पुनि कछु कहहू। जनि रिस रोकि दुसह दुख सहहू।।<br />
बीरब्रती तुम्ह धीर अछोभा। गारी देत न पावहु सोभा।।<br />
दो0-सूर समर करनी करहिं कहि न जनावहिं आपु।<br />
   बिद्यमान रन पाइ रिपु कायर कथहिं प्रतापु।।274।।<br />
        ]]></item>
        <item><![CDATA[
तुम्ह तौ कालु हाँक जनु लावा। बार बार मोहि लागि बोलावा।।<br />
सुनत लखन के बचन कठोरा। परसु सुधारि धरेउ कर घोरा।।<br />
अब जनि देइ दोसु मोहि लोगू। कटुबादी बालकु बधजोगू।।<br />
बाल बिलोकि बहुत मैं बाँचा। अब यहु मरनिहार भा साँचा।।<br />
कौसिक कहा छमिअ अपराधू। बाल दोष गुन गनहिं न साधू।।<br />
खर कुठार मैं अकरुन कोही। आगें अपराधी गुरुद्रोही।।<br />
उतर देत छोड़उँ बिनु मारें। केवल कौसिक सील तुम्हारें।।<br />
न त एहि काटि कुठार कठोरें। गुरहि उरिन होतेउँ श्रम थोरें।।<br />
दो0-गाधिसूनु कह हृदयँ हँसि मुनिहि हरिअरइ सूझ।<br />
   अयमय खाँड न ऊखमय अजहुँ न बूझ अबूझ।।275।।<br />
        ]]></item>
        <item><![CDATA[
कहेउ लखन मुनि सीलु तुम्हारा। को नहि जान बिदित संसारा।।<br />
माता पितहि उरिन भए नीकें। गुर रिनु रहा सोचु बड़ जीकें।।<br />
सो जनु हमरेहि माथे काढ़ा। दिन चलि गए ब्याज बड़ बाढ़ा।।<br />
अब आनिअ ब्यवहरिआ बोली। तुरत देउँ मैं थैली खोली।।<br />
सुनि कटु बचन कुठार सुधारा। हाय हाय सब सभा पुकारा।।<br />
भृगुबर परसु देखावहु मोही। बिप्र बिचारि बचउँ नृपद्रोही।।<br />
मिले न कबहुँ सुभट रन गाढ़े। द्विज देवता घरहि के बाढ़े।।<br />
अनुचित कहि सब लोग पुकारे। रघुपति सयनहिं लखनु नेवारे।।<br />
दो0-लखन उतर आहुति सरिस भृगुबर कोपु कृसानु।<br />
   बढ़त देखि जल सम बचन बोले रघुकुलभानु।।276।।<br />
        ]]></item>
        <item><![CDATA[
नाथ करहु बालक पर छोहू। सूध दूधमुख करिअ न कोहू।।<br />
जौं पै प्रभु प्रभाउ कछु जाना। तौ कि बराबरि करत अयाना।।<br />
जौं लरिका कछु अचगरि करहीं। गुर पितु मातु मोद मन भरहीं।।<br />
करिअ कृपा सिसु सेवक जानी। तुम्ह सम सील धीर मुनि ग्यानी।।<br />
राम बचन सुनि कछुक जुड़ाने। कहि कछु लखनु बहुरि मुसकाने।।<br />
हँसत देखि नख सिख रिस ब्यापी। राम तोर भ्राता बड़ पापी।।<br />
गौर सरीर स्याम मन माहीं। कालकूटमुख पयमुख नाहीं।।<br />
सहज टेढ़ अनुहरइ न तोही। नीचु मीचु सम देख न मौहीं।।<br />
दो0-लखन कहेउ हँसि सुनहु मुनि क्रोधु पाप कर मूल।<br />
    जेहि बस जन अनुचित करहिं चरहिं बिस्व प्रतिकूल।।277।।<br />
        ]]></item>
        <item><![CDATA[
मैं तुम्हार अनुचर मुनिराया। परिहरि कोपु करिअ अब दाया।।<br />
टूट चाप नहिं जुरहि रिसाने। बैठिअ होइहिं पाय पिराने।।<br />
जौ अति प्रिय तौ करिअ उपाई। जोरिअ कोउ बड़ गुनी बोलाई।।<br />
बोलत लखनहिं जनकु डेराहीं। मष्ट करहु अनुचित भल नाहीं।।<br />
थर थर कापहिं पुर नर नारी। छोट कुमार खोट बड़ भारी।।<br />
भृगुपति सुनि सुनि निरभय बानी। रिस तन जरइ होइ बल हानी।।<br />
बोले रामहि देइ निहोरा। बचउँ बिचारि बंधु लघु तोरा।।<br />
मनु मलीन तनु सुंदर कैसें। बिष रस भरा कनक घटु जैसैं।।<br />
दो0- सुनि लछिमन बिहसे बहुरि नयन तरेरे राम।<br />
     गुर समीप गवने सकुचि परिहरि बानी बाम।।278।।<br />
        ]]></item>
        <item><![CDATA[
अति बिनीत मृदु सीतल बानी। बोले रामु जोरि जुग पानी।।<br />
सुनहु नाथ तुम्ह सहज सुजाना। बालक बचनु करिअ नहिं काना।।<br />
बररै बालक एकु सुभाऊ। इन्हहि न संत बिदूषहिं काऊ।।<br />
तेहिं नाहीं कछु काज बिगारा। अपराधी में नाथ तुम्हारा।।<br />
कृपा कोपु बधु बँधब गोसाईं। मो पर करिअ दास की नाई।।<br />
कहिअ बेगि जेहि बिधि रिस जाई। मुनिनायक सोइ करौं उपाई।।<br />
कह मुनि राम जाइ रिस कैसें। अजहुँ अनुज तव चितव अनैसें।।<br />
एहि के कंठ कुठारु न दीन्हा। तौ मैं काह कोपु करि कीन्हा।।<br />
दो0-गर्भ स्त्रवहिं अवनिप रवनि सुनि कुठार गति घोर।<br />
    परसु अछत देखउँ जिअत बैरी भूपकिसोर।।279।।<br />
        ]]></item>
        <item><![CDATA[
बहइ न हाथु दहइ रिस छाती। भा कुठारु कुंठित नृपघाती।।<br />
भयउ बाम बिधि फिरेउ सुभाऊ। मोरे हृदयँ कृपा कसि काऊ।।<br />
आजु दया दुखु दुसह सहावा। सुनि सौमित्र बिहसि सिरु नावा।।<br />
बाउ कृपा मूरति अनुकूला। बोलत बचन झरत जनु फूला।।<br />
जौं पै कृपाँ जरिहिं मुनि गाता। क्रोध भएँ तनु राख बिधाता।।<br />
देखु जनक हठि बालक एहू। कीन्ह चहत जड़ जमपुर गेहू।।<br />
बेगि करहु किन आँखिन्ह ओटा। देखत छोट खोट नृप ढोटा।।<br />
बिहसे लखनु कहा मन माहीं। मूदें आँखि कतहुँ कोउ नाहीं।।<br />
दो0-परसुरामु तब राम प्रति बोले उर अति क्रोधु।<br />
    संभु सरासनु तोरि सठ करसि हमार प्रबोधु।।280।।<br />
        ]]></item>
        <item><![CDATA[
बंधु कहइ कटु संमत तोरें। तू छल बिनय करसि कर जोरें।।<br />
करु परितोषु मोर संग्रामा। नाहिं त छाड़ कहाउब रामा।।<br />
छलु तजि करहि समरु सिवद्रोही। बंधु सहित न त मारउँ तोही।।<br />
भृगुपति बकहिं कुठार उठाएँ। मन मुसकाहिं रामु सिर नाएँ।।<br />
गुनह लखन कर हम पर रोषू। कतहुँ सुधाइहु ते बड़ दोषू।।<br />
टेढ़ जानि सब बंदइ काहू। बक्र चंद्रमहि ग्रसइ न राहू।।<br />
राम कहेउ रिस तजिअ मुनीसा। कर कुठारु आगें यह सीसा।।<br />
जेंहिं रिस जाइ करिअ सोइ स्वामी। मोहि जानि आपन अनुगामी।।<br />
 दो0-प्रभुहि सेवकहि समरु कस तजहु बिप्रबर रोसु।<br />
     बेषु बिलोकें कहेसि कछु बालकहू नहिं दोसु।।281।।<br />
        ]]></item>
        <item><![CDATA[
देखि कुठार बान धनु धारी। भै लरिकहि रिस बीरु बिचारी।।<br />
नामु जान पै तुम्हहि न चीन्हा। बंस सुभायँ उतरु तेंहिं दीन्हा।।<br />
जौं तुम्ह औतेहु मुनि की नाईं। पद रज सिर सिसु धरत गोसाईं।।<br />
छमहु चूक अनजानत केरी। चहिअ बिप्र उर कृपा घनेरी।।<br />
हमहि तुम्हहि सरिबरि कसि नाथा।।कहहु न कहाँ चरन कहँ माथा।।<br />
राम मात्र लघु नाम हमारा। परसु सहित बड़ नाम तोहारा।।<br />
देव एकु गुनु धनुष हमारें। नव गुन परम पुनीत तुम्हारें।।<br />
सब प्रकार हम तुम्ह सन हारे। छमहु बिप्र अपराध हमारे।।<br />
 दो0-बार बार मुनि बिप्रबर कहा राम सन राम।<br />
    बोले भृगुपति सरुष हसि तहूँ बंधु सम बाम।।282।।<br />
        ]]></item>
        <item><![CDATA[
निपटहिं द्विज करि जानहि मोही। मैं जस बिप्र सुनावउँ तोही।।<br />
चाप स्त्रुवा सर आहुति जानू। कोप मोर अति घोर कृसानु।।<br />
समिधि सेन चतुरंग सुहाई। महा महीप भए पसु आई।।<br />
मै एहि परसु काटि बलि दीन्हे। समर जग्य जप कोटिन्ह कीन्हे।।<br />
मोर प्रभाउ बिदित नहिं तोरें। बोलसि निदरि बिप्र के भोरें।।<br />
भंजेउ चापु दापु बड़ बाढ़ा। अहमिति मनहुँ जीति जगु ठाढ़ा।।<br />
राम कहा मुनि कहहु बिचारी। रिस अति बड़ि लघु चूक हमारी।।<br />
छुअतहिं टूट पिनाक पुराना। मैं कहि हेतु करौं अभिमाना।।<br />
दो0-जौं हम निदरहिं बिप्र बदि सत्य सुनहु भृगुनाथ।<br />
   तौ अस को जग सुभटु जेहि भय बस नावहिं माथ।।283।।<br />
        ]]></item>
        <item><![CDATA[
देव दनुज भूपति भट नाना। समबल अधिक होउ बलवाना।।<br />
जौं रन हमहि पचारै कोऊ। लरहिं सुखेन कालु किन होऊ।।<br />
छत्रिय तनु धरि समर सकाना। कुल कलंकु तेहिं पावँर आना।।<br />
कहउँ सुभाउ न कुलहि प्रसंसी। कालहु डरहिं न रन रघुबंसी।।<br />
बिप्रबंस कै असि प्रभुताई। अभय होइ जो तुम्हहि डेराई।।<br />
सुनु मृदु गूढ़ बचन रघुपति के। उघरे पटल परसुधर मति के।।<br />
राम रमापति कर धनु लेहू। खैंचहु मिटै मोर संदेहू।।<br />
देत चापु आपुहिं चलि गयऊ। परसुराम मन बिसमय भयऊ।।<br />
दो0-जाना राम प्रभाउ तब पुलक प्रफुल्लित गात।<br />
   जोरि पानि बोले बचन ह्दयँ न प्रेमु अमात।।284।।<br />
        ]]></item>
        <item><![CDATA[
जय रघुबंस बनज बन भानू। गहन दनुज कुल दहन कृसानु।।<br />
जय सुर बिप्र धेनु हितकारी। जय मद मोह कोह भ्रम हारी।।<br />
बिनय सील करुना गुन सागर। जयति बचन रचना अति नागर।।<br />
सेवक सुखद सुभग सब अंगा। जय सरीर छबि कोटि अनंगा।।<br />
करौं काह मुख एक प्रसंसा। जय महेस मन मानस हंसा।।<br />
अनुचित बहुत कहेउँ अग्याता। छमहु छमामंदिर दोउ भ्राता।।<br />
कहि जय जय जय रघुकुलकेतू। भृगुपति गए बनहि तप हेतू।।<br />
अपभयँ कुटिल महीप डेराने। जहँ तहँ कायर गवँहिं पराने।।<br />
दो0-देवन्ह दीन्हीं दुंदुभीं प्रभु पर बरषहिं फूल।<br />
   हरषे पुर नर नारि सब मिटी मोहमय सूल।।285।।<br />
        ]]></item>
        <item><![CDATA[
अति गहगहे बाजने बाजे। सबहिं मनोहर मंगल साजे।।<br />
जूथ जूथ मिलि सुमुख सुनयनीं। करहिं गान कल कोकिलबयनी।।<br />
सुखु बिदेह कर बरनि न जाई। जन्मदरिद्र मनहुँ निधि पाई।।<br />
गत त्रास भइ सीय सुखारी। जनु बिधु उदयँ चकोरकुमारी।।<br />
जनक कीन्ह कौसिकहि प्रनामा। प्रभु प्रसाद धनु भंजेउ रामा।।<br />
मोहि कृतकृत्य कीन्ह दुहुँ भाईं। अब जो उचित सो कहिअ गोसाई।।<br />
कह मुनि सुनु नरनाथ प्रबीना। रहा बिबाहु चाप आधीना।।<br />
टूटतहीं धनु भयउ बिबाहू। सुर नर नाग बिदित सब काहु।।<br />
दो0-तदपि जाइ तुम्ह करहु अब जथा बंस ब्यवहारु।<br />
   बूझि बिप्र कुलबृद्ध गुर बेद बिदित आचारु।।286।।<br />
        ]]></item>
        <item><![CDATA[
दूत अवधपुर पठवहु जाई। आनहिं नृप दसरथहि बोलाई।।<br />
मुदित राउ कहि भलेहिं कृपाला। पठए दूत बोलि तेहि काला।।<br />
बहुरि महाजन सकल बोलाए। आइ सबन्हि सादर सिर नाए।।<br />
हाट बाट मंदिर सुरबासा। नगरु सँवारहु चारिहुँ पासा।।<br />
हरषि चले निज निज गृह आए। पुनि परिचारक बोलि पठाए।।<br />
रचहु बिचित्र बितान बनाई। सिर धरि बचन चले सचु पाई।।<br />
पठए बोलि गुनी तिन्ह नाना। जे बितान बिधि कुसल सुजाना।।<br />
बिधिहि बंदि तिन्ह कीन्ह अरंभा। बिरचे कनक कदलि के खंभा।।<br />
दो0-हरित मनिन्ह के पत्र फल पदुमराग के फूल।<br />
   रचना देखि बिचित्र अति मनु बिरंचि कर भूल।।287।।<br />
        ]]></item>
        <item><![CDATA[
 बेनि हरित मनिमय सब कीन्हे। सरल सपरब परहिं नहिं चीन्हे।।<br />
कनक कलित अहिबेल बनाई। लखि नहि परइ सपरन सुहाई।।<br />
तेहि के रचि पचि बंध बनाए। बिच बिच मुकता दाम सुहाए।।<br />
मानिक मरकत कुलिस पिरोजा। चीरि कोरि पचि रचे सरोजा।।<br />
किए भृंग बहुरंग बिहंगा। गुंजहिं कूजहिं पवन प्रसंगा।।<br />
सुर प्रतिमा खंभन गढ़ी काढ़ी। मंगल द्रब्य लिएँ सब ठाढ़ी।।<br />
चौंकें भाँति अनेक पुराईं। सिंधुर मनिमय सहज सुहाई।।<br />
दो0-सौरभ पल्लव सुभग सुठि किए नीलमनि कोरि।।<br />
   हेम बौर मरकत घवरि लसत पाटमय डोरि।।288।।<br />
        ]]></item>
        <item><![CDATA[
रचे रुचिर बर बंदनिबारे। मनहुँ मनोभवँ फंद सँवारे।।<br />
मंगल कलस अनेक बनाए। ध्वज पताक पट चमर सुहाए।।<br />
दीप मनोहर मनिमय नाना। जाइ न बरनि बिचित्र बिताना।।<br />
जेहिं मंडप दुलहिनि बैदेही। सो बरनै असि मति कबि केही।।<br />
दूलहु रामु रूप गुन सागर। सो बितानु तिहुँ लोक उजागर।।<br />
जनक भवन कै सौभा जैसी। गृह गृह प्रति पुर देखिअ तैसी।।<br />
जेहिं तेरहुति तेहि समय निहारी। तेहि लघु लगहिं भुवन दस चारी।।<br />
जो संपदा नीच गृह सोहा। सो बिलोकि सुरनायक मोहा।।<br />
दो0-बसइ नगर जेहि लच्छ करि कपट नारि बर बेषु।।<br />
   तेहि पुर कै सोभा कहत सकुचहिं सारद सेषु।।289।।<br />
        ]]></item>
        <item><![CDATA[
पहुँचे दूत राम पुर पावन। हरषे नगर बिलोकि सुहावन।।<br />
भूप द्वार तिन्ह खबरि जनाई। दसरथ नृप सुनि लिए बोलाई।।<br />
करि प्रनामु तिन्ह पाती दीन्ही। मुदित महीप आपु उठि लीन्ही।।<br />
बारि बिलोचन बाचत पाँती। पुलक गात आई भरि छाती।।<br />
रामु लखनु उर कर बर चीठी। रहि गए कहत न खाटी मीठी।।<br />
पुनि धरि धीर पत्रिका बाँची। हरषी सभा बात सुनि साँची।।<br />
खेलत रहे तहाँ सुधि पाई। आए भरतु सहित हित भाई।।<br />
पूछत अति सनेहँ सकुचाई। तात कहाँ तें पाती आई।।<br />
दो0-कुसल प्रानप्रिय बंधु दोउ अहहिं कहहु केहिं देस।<br />
   सुनि सनेह साने बचन बाची बहुरि नरेस।।290।।<br />
        ]]></item>
        <item><![CDATA[
सुनि पाती पुलके दोउ भ्राता। अधिक सनेहु समात न गाता।।<br />
प्रीति पुनीत भरत कै देखी। सकल सभाँ सुखु लहेउ बिसेषी।।<br />
तब नृप दूत निकट बैठारे। मधुर मनोहर बचन उचारे।।<br />
भैया कहहु कुसल दोउ बारे। तुम्ह नीकें निज नयन निहारे।।<br />
स्यामल गौर धरें धनु भाथा। बय किसोर कौसिक मुनि साथा।।<br />
पहिचानहु तुम्ह कहहु सुभाऊ। प्रेम बिबस पुनि पुनि कह राऊ।।<br />
जा दिन तें मुनि गए लवाई। तब तें आजु साँचि सुधि पाई।।<br />
कहहु बिदेह कवन बिधि जाने। सुनि प्रिय बचन दूत मुसकाने।।<br />
दो0-सुनहु महीपति मुकुट मनि तुम्ह सम धन्य न कोउ।<br />
   रामु लखनु जिन्ह के तनय बिस्व बिभूषन दोउ।।291।।<br />
        ]]></item>
        <item><![CDATA[
पूछन जोगु न तनय तुम्हारे। पुरुषसिंघ तिहु पुर उजिआरे।।<br />
जिन्ह के जस प्रताप कें आगे। ससि मलीन रबि सीतल लागे।।<br />
तिन्ह कहँ कहिअ नाथ किमि चीन्हे। देखिअ रबि कि दीप कर लीन्हे।।<br />
सीय स्वयंबर भूप अनेका। समिटे सुभट एक तें एका।।<br />
संभु सरासनु काहुँ न टारा। हारे सकल बीर बरिआरा।।<br />
तीनि लोक महँ जे भटमानी। सभ कै सकति संभु धनु भानी।।<br />
सकइ उठाइ सरासुर मेरू। सोउ हियँ हारि गयउ करि फेरू।।<br />
जेहि कौतुक सिवसैलु उठावा। सोउ तेहि सभाँ पराभउ पावा।।<br />
दो0-तहाँ राम रघुबंस मनि सुनिअ महा महिपाल।<br />
   भंजेउ चाप प्रयास बिनु जिमि गज पंकज नाल।।292।।<br />
        ]]></item>
        <item><![CDATA[
सुनि सरोष भृगुनायकु आए। बहुत भाँति तिन्ह आँखि देखाए।।<br />
देखि राम बलु निज धनु दीन्हा। करि बहु बिनय गवनु बन कीन्हा।।<br />
राजन रामु अतुलबल जैसें। तेज निधान लखनु पुनि तैसें।।<br />
कंपहि भूप बिलोकत जाकें। जिमि गज हरि किसोर के ताकें।।<br />
देव देखि तव बालक दोऊ। अब न आँखि तर आवत कोऊ।।<br />
दूत बचन रचना प्रिय लागी। प्रेम प्रताप बीर रस पागी।।<br />
सभा समेत राउ अनुरागे। दूतन्ह देन निछावरि लागे।।<br />
कहि अनीति ते मूदहिं काना। धरमु बिचारि सबहिं सुख माना।।<br />
दो0-तब उठि भूप बसिष्ठ कहुँ दीन्हि पत्रिका जाइ।<br />
   कथा सुनाई गुरहि सब सादर दूत बोलाइ।।293।।<br />
        ]]></item>
        <item><![CDATA[
सुनि बोले गुर अति सुखु पाई। पुन्य पुरुष कहुँ महि सुख छाई।।<br />
जिमि सरिता सागर महुँ जाहीं। जद्यपि ताहि कामना नाहीं।।<br />
तिमि सुख संपति बिनहिं बोलाएँ। धरमसील पहिं जाहिं सुभाएँ।।<br />
तुम्ह गुर बिप्र धेनु सुर सेबी। तसि पुनीत कौसल्या देबी।।<br />
सुकृती तुम्ह समान जग माहीं। भयउ न है कोउ होनेउ नाहीं।।<br />
तुम्ह ते अधिक पुन्य बड़ काकें। राजन राम सरिस सुत जाकें।।<br />
बीर बिनीत धरम ब्रत धारी। गुन सागर बर बालक चारी।।<br />
तुम्ह कहुँ सर्ब काल कल्याना। सजहु बरात बजाइ निसाना।।<br />
दो0-चलहु बेगि सुनि गुर बचन भलेहिं नाथ सिरु नाइ।<br />
   भूपति गवने भवन तब दूतन्ह बासु देवाइ।।294।।<br />
        ]]></item>
        <item><![CDATA[
राजा सबु रनिवास बोलाई। जनक पत्रिका बाचि सुनाई।।<br />
सुनि संदेसु सकल हरषानीं। अपर कथा सब भूप बखानीं।।<br />
प्रेम प्रफुल्लित राजहिं रानी। मनहुँ सिखिनि सुनि बारिद बनी।।<br />
मुदित असीस देहिं गुरु नारीं। अति आनंद मगन महतारीं।।<br />
लेहिं परस्पर अति प्रिय पाती। हृदयँ लगाइ जुड़ावहिं छाती।।<br />
राम लखन कै कीरति करनी। बारहिं बार भूपबर बरनी।।<br />
मुनि प्रसादु कहि द्वार सिधाए। रानिन्ह तब महिदेव बोलाए।।<br />
दिए दान आनंद समेता। चले बिप्रबर आसिष देता।।<br />
सो0-जाचक लिए हँकारि दीन्हि निछावरि कोटि बिधि।<br />
    चिरु जीवहुँ सुत चारि चक्रबर्ति दसरत्थ के।।295।।<br />
        ]]></item>
        <item><![CDATA[
कहत चले पहिरें पट नाना। हरषि हने गहगहे निसाना।।<br />
समाचार सब लोगन्ह पाए। लागे घर घर होने बधाए।।<br />
भुवन चारि दस भरा उछाहू। जनकसुता रघुबीर बिआहू।।<br />
सुनि सुभ कथा लोग अनुरागे। मग गृह गलीं सँवारन लागे।।<br />
जद्यपि अवध सदैव सुहावनि। राम पुरी मंगलमय पावनि।।<br />
तदपि प्रीति कै प्रीति सुहाई। मंगल रचना रची बनाई।।<br />
ध्वज पताक पट चामर चारु। छावा परम बिचित्र बजारू।।<br />
कनक कलस   तोरन मनि जाला। हरद दूब दधि अच्छत माला।।<br />
दो0-मंगलमय निज निज भवन लोगन्ह रचे बनाइ।<br />
    बीथीं सीचीं चतुरसम चौकें चारु पुराइ।।296।।<br />
        ]]></item>
        <item><![CDATA[
जहँ तहँ जूथ जूथ मिलि भामिनि। सजि नव सप्त सकल दुति दामिनि।।<br />
बिधुबदनीं मृग सावक लोचनि। निज सरुप रति मानु बिमोचनि।।<br />
गावहिं मंगल मंजुल बानीं। सुनिकल रव कलकंठि लजानीं।।<br />
भूप भवन किमि जाइ बखाना। बिस्व बिमोहन रचेउ बिताना।।<br />
मंगल द्रब्य मनोहर नाना। राजत बाजत बिपुल निसाना।।<br />
कतहुँ बिरिद बंदी उच्चरहीं। कतहुँ बेद धुनि भूसुर करहीं।।<br />
गावहिं सुंदरि मंगल गीता। लै लै नामु रामु अरु सीता।।<br />
बहुत उछाहु भवनु अति थोरा। मानहुँ उमगि चला चहु ओरा।।<br />
दो0-सोभा दसरथ भवन कइ को कबि बरनै पार।<br />
   जहाँ सकल सुर सीस मनि राम लीन्ह अवतार।।297।।<br />
        ]]></item>
        <item><![CDATA[
भूप भरत पुनि लिए बोलाई। हय गय स्यंदन साजहु जाई।।<br />
चलहु बेगि रघुबीर बराता। सुनत पुलक पूरे दोउ भ्राता।।<br />
भरत सकल साहनी बोलाए। आयसु दीन्ह मुदित उठि धाए।।<br />
रचि रुचि जीन तुरग तिन्ह साजे। बरन बरन बर बाजि बिराजे।।<br />
सुभग सकल सुठि चंचल करनी। अय इव जरत धरत पग धरनी।।<br />
नाना जाति न जाहिं बखाने। निदरि पवनु जनु चहत उड़ाने।।<br />
तिन्ह सब छयल भए असवारा। भरत सरिस बय राजकुमारा।।<br />
सब सुंदर सब भूषनधारी। कर सर चाप तून कटि भारी।।<br />
दो0- छरे छबीले छयल सब सूर सुजान नबीन।<br />
    जुग पदचर असवार प्रति जे असिकला प्रबीन।।298।।<br />
        ]]></item>
        <item><![CDATA[
बाँधे बिरद बीर रन गाढ़े। निकसि भए पुर बाहेर ठाढ़े।।<br />
फेरहिं चतुर तुरग गति नाना। हरषहिं सुनि सुनि पवन निसाना।।<br />
रथ सारथिन्ह बिचित्र बनाए। ध्वज पताक मनि भूषन लाए।।<br />
चवँर चारु किंकिन धुनि करही। भानु जान सोभा अपहरहीं।।<br />
सावँकरन अगनित हय होते। ते तिन्ह रथन्ह सारथिन्ह जोते।।<br />
सुंदर सकल अलंकृत सोहे। जिन्हहि बिलोकत मुनि मन मोहे।।<br />
जे जल चलहिं थलहि की नाई। टाप न बूड़ बेग अधिकाई।।<br />
अस्त्र सस्त्र सबु साजु बनाई। रथी सारथिन्ह लिए बोलाई।।<br />
 दो0-चढ़ि चढ़ि रथ बाहेर नगर लागी जुरन बरात।<br />
    होत सगुन सुन्दर सबहि जो जेहि कारज जात।।299।।<br />
        ]]></item>
        <item><![CDATA[
कलित करिबरन्हि परीं अँबारीं। कहि न जाहिं जेहि भाँति सँवारीं।।<br />
चले मत्तगज घंट बिराजी। मनहुँ सुभग सावन घन राजी।।<br />
बाहन अपर अनेक बिधाना। सिबिका सुभग सुखासन जाना।।<br />
तिन्ह चढ़ि चले बिप्रबर बृन्दा। जनु तनु धरें सकल श्रुति छंदा।।<br />
मागध सूत बंदि गुनगायक। चले जान चढ़ि जो जेहि लायक।।<br />
बेसर ऊँट बृषभ बहु जाती। चले बस्तु भरि अगनित भाँती।।<br />
कोटिन्ह काँवरि चले कहारा। बिबिध बस्तु को बरनै पारा।।<br />
चले सकल सेवक समुदाई। निज निज साजु समाजु बनाई।।<br />
दो0-सब कें उर निर्भर हरषु पूरित पुलक सरीर।<br />
   कबहिं देखिबे नयन भरि रामु लखनू दोउ बीर।।300।।<br />
        ]]></item>
        <item><![CDATA[
गरजहिं गज घंटा धुनि घोरा। रथ रव बाजि हिंस चहु ओरा।।<br />
निदरि घनहि घुर्म्मरहिं निसाना। निज पराइ कछु सुनिअ न काना।।<br />
महा भीर भूपति के द्वारें। रज होइ जाइ पषान पबारें।।<br />
चढ़ी अटारिन्ह देखहिं नारीं। लिँएँ आरती मंगल थारी।।<br />
गावहिं गीत मनोहर नाना। अति आनंदु न जाइ बखाना।।<br />
तब सुमंत्र दुइ स्पंदन साजी। जोते रबि हय निंदक बाजी।।<br />
दोउ रथ रुचिर भूप पहिं आने। नहिं सारद पहिं जाहिं बखाने।।<br />
राज समाजु एक रथ साजा। दूसर तेज पुंज अति भ्राजा।।<br />
दो0-तेहिं रथ रुचिर बसिष्ठ कहुँ हरषि चढ़ाइ नरेसु।<br />
   आपु चढ़ेउ स्पंदन सुमिरि हर गुर गौरि गनेसु।।301।।<br />
        ]]></item>
        <item><![CDATA[
सहित बसिष्ठ सोह नृप कैसें। सुर गुर संग पुरंदर जैसें।।<br />
करि कुल रीति बेद बिधि राऊ। देखि सबहि सब भाँति बनाऊ।।<br />
सुमिरि रामु गुर आयसु पाई। चले महीपति संख बजाई।।<br />
हरषे बिबुध बिलोकि बराता। बरषहिं सुमन सुमंगल दाता।।<br />
भयउ कोलाहल हय गय गाजे। ब्योम बरात बाजने बाजे।।<br />
सुर नर नारि सुमंगल गाई। सरस राग बाजहिं सहनाई।।<br />
घंट घंटि धुनि बरनि न जाहीं। सरव करहिं पाइक फहराहीं।।<br />
करहिं बिदूषक कौतुक नाना। हास कुसल कल गान सुजाना ।<br />
दो0-तुरग नचावहिं कुँअर बर अकनि मृदंग निसान।।<br />
   नागर नट चितवहिं चकित डगहिं न ताल बँधान।।302।।<br />
        ]]></item>
        <item><![CDATA[
बनइ न बरनत बनी बराता। होहिं सगुन सुंदर सुभदाता।।<br />
चारा चाषु बाम दिसि लेई। मनहुँ सकल मंगल कहि देई।।<br />
दाहिन काग सुखेत सुहावा। नकुल दरसु सब काहूँ पावा।।<br />
सानुकूल बह त्रिबिध बयारी। सघट सवाल आव बर नारी।।<br />
लोवा फिरि फिरि दरसु देखावा। सुरभी सनमुख सिसुहि पिआवा।।<br />
मृगमाला फिरि दाहिनि आई। मंगल गन जनु दीन्हि देखाई।।<br />
छेमकरी कह छेम बिसेषी। स्यामा बाम सुतरु पर देखी।।<br />
सनमुख आयउ दधि अरु मीना। कर पुस्तक दुइ बिप्र प्रबीना।।<br />
दो0-मंगलमय कल्यानमय अभिमत फल दातार।<br />
    जनु सब साचे होन हित भए सगुन एक बार।।303।।<br />
        ]]></item>
        <item><![CDATA[
मंगल सगुन सुगम सब ताकें। सगुन ब्रह्म सुंदर सुत जाकें।।<br />
राम सरिस बरु दुलहिनि सीता। समधी दसरथु जनकु पुनीता।।<br />
सुनि अस ब्याहु सगुन सब नाचे। अब कीन्हे बिरंचि हम साँचे।।<br />
एहि बिधि कीन्ह बरात पयाना। हय गय गाजहिं हने निसाना।।<br />
आवत जानि भानुकुल केतू। सरितन्हि जनक बँधाए सेतू।।<br />
बीच बीच बर बास बनाए। सुरपुर सरिस संपदा छाए।।<br />
असन सयन बर बसन सुहाए। पावहिं सब निज निज मन भाए।।<br />
नित नूतन सुख लखि अनुकूले। सकल बरातिन्ह मंदिर भूले।।<br />
दो0-आवत जानि बरात बर सुनि गहगहे निसान।<br />
    सजि गज रथ पदचर तुरग लेन चले अगवान।।304।।<br />
        ]]></item>
        <item><![CDATA[
कनक कलस भरि कोपर थारा। भाजन ललित अनेक प्रकारा।।<br />
भरे सुधासम सब पकवाने। नाना भाँति न जाहिं बखाने।।<br />
फल अनेक बर बस्तु सुहाईं। हरषि भेंट हित भूप पठाईं।।<br />
भूषन बसन महामनि नाना। खग मृग हय गय बहुबिधि जाना।।<br />
मंगल सगुन सुगंध सुहाए। बहुत भाँति महिपाल पठाए।।<br />
दधि चिउरा उपहार अपारा। भरि भरि काँवरि चले कहारा।।<br />
अगवानन्ह जब दीखि बराता।उर आनंदु पुलक भर गाता।।<br />
देखि बनाव सहित अगवाना। मुदित बरातिन्ह हने निसाना।।<br />
दो0-हरषि परसपर मिलन हित कछुक चले बगमेल।<br />
    जनु आनंद समुद्र दुइ मिलत बिहाइ सुबेल।।305।।<br />
        ]]></item>
        <item><![CDATA[
बरषि सुमन सुर सुंदरि गावहिं। मुदित देव दुंदुभीं बजावहिं।।<br />
बस्तु सकल राखीं नृप आगें। बिनय कीन्ह तिन्ह अति अनुरागें।।<br />
प्रेम समेत रायँ सबु लीन्हा। भै बकसीस जाचकन्हि दीन्हा।।<br />
करि पूजा मान्यता बड़ाई। जनवासे कहुँ चले लवाई।।<br />
बसन बिचित्र पाँवड़े परहीं। देखि धनहु धन मदु परिहरहीं।।<br />
अति सुंदर दीन्हेउ जनवासा। जहँ सब कहुँ सब भाँति सुपासा।।<br />
जानी सियँ बरात पुर आई। कछु निज महिमा प्रगटि जनाई।।<br />
हृदयँ सुमिरि सब सिद्धि बोलाई। भूप पहुनई करन पठाई।।<br />
दो0-सिधि सब सिय आयसु अकनि गईं जहाँ जनवास।<br />
     लिएँ संपदा सकल सुख सुरपुर भोग बिलास।।306।।<br />
        ]]></item>
        <item><![CDATA[
निज निज बास बिलोकि बराती। सुर सुख सकल सुलभ सब भाँती।।<br />
बिभव भेद कछु कोउ न जाना। सकल जनक कर करहिं बखाना।।<br />
सिय महिमा रघुनायक जानी। हरषे हृदयँ हेतु पहिचानी।।<br />
पितु आगमनु सुनत दोउ भाई। हृदयँ न अति आनंदु अमाई।।<br />
सकुचन्ह कहि न सकत गुरु पाहीं। पितु दरसन लालचु मन माहीं।।<br />
बिस्वामित्र बिनय बड़ि देखी। उपजा उर संतोषु बिसेषी।।<br />
हरषि बंधु दोउ हृदयँ लगाए। पुलक अंग अंबक जल छाए।।<br />
चले जहाँ दसरथु जनवासे। मनहुँ सरोबर तकेउ पिआसे।।<br />
दो0- भूप बिलोके जबहिं मुनि आवत सुतन्ह समेत।<br />
    उठे हरषि सुखसिंधु महुँ चले थाह सी लेत।।307।।<br />
        ]]></item>
        <item><![CDATA[
मुनिहि दंडवत कीन्ह महीसा। बार बार पद रज धरि सीसा।।<br />
कौसिक राउ लिये उर लाई। कहि असीस पूछी कुसलाई।।<br />
पुनि दंडवत करत दोउ भाई। देखि नृपति उर सुखु न समाई।।<br />
सुत हियँ लाइ दुसह दुख मेटे। मृतक सरीर प्रान जनु भेंटे।।<br />
पुनि बसिष्ठ पद सिर तिन्ह नाए। प्रेम मुदित मुनिबर उर लाए।।<br />
बिप्र बृंद बंदे दुहुँ भाईं। मन भावती असीसें पाईं।।<br />
भरत सहानुज कीन्ह प्रनामा। लिए उठाइ लाइ उर रामा।।<br />
हरषे लखन देखि दोउ भ्राता। मिले प्रेम परिपूरित गाता।।<br />
 दो0-पुरजन परिजन जातिजन जाचक मंत्री मीत।<br />
    मिले जथाबिधि सबहि प्रभु परम कृपाल बिनीत।।308।।<br />
        ]]></item>
        <item><![CDATA[
रामहि देखि बरात जुड़ानी। प्रीति कि रीति न जाति बखानी।।<br />
नृप समीप सोहहिं सुत चारी। जनु धन धरमादिक तनुधारी।।<br />
सुतन्ह समेत दसरथहि देखी। मुदित नगर नर नारि बिसेषी।।<br />
सुमन बरिसि सुर हनहिं निसाना। नाकनटीं नाचहिं करि गाना।।<br />
सतानंद अरु बिप्र सचिव गन। मागध सूत बिदुष बंदीजन।।<br />
सहित बरात राउ सनमाना। आयसु मागि फिरे अगवाना।।<br />
प्रथम बरात लगन तें आई। तातें पुर प्रमोदु अधिकाई।।<br />
ब्रह्मानंदु लोग सब लहहीं। बढ़हुँ दिवस निसि बिधि सन कहहीं।।<br />
दो0-रामु सीय सोभा अवधि सुकृत अवधि दोउ राज।<br />
   जहँ जहँ पुरजन कहहिं अस मिलि नर नारि समाज।।।309।।<br />
        ]]></item>
        <item><![CDATA[
जनक सुकृत मूरति बैदेही। दसरथ सुकृत रामु धरें देही।।<br />
इन्ह सम काँहु न सिव अवराधे। काहिँ न इन्ह समान फल लाधे।।<br />
इन्ह सम कोउ न भयउ जग माहीं। है नहिं कतहूँ होनेउ नाहीं।।<br />
हम सब सकल सुकृत कै रासी। भए जग जनमि जनकपुर बासी।।<br />
जिन्ह जानकी राम छबि देखी। को सुकृती हम सरिस बिसेषी।।<br />
पुनि देखब रघुबीर बिआहू। लेब भली बिधि लोचन लाहू।।<br />
कहहिं परसपर कोकिलबयनीं। एहि बिआहँ बड़ लाभु सुनयनीं।।<br />
बड़ें भाग बिधि बात बनाई। नयन अतिथि होइहहिं दोउ भाई।।<br />
दो0-बारहिं बार सनेह बस जनक बोलाउब सीय।<br />
   लेन आइहहिं बंधु दोउ कोटि काम कमनीय।।310।।<br />
        ]]></item>
        <item><![CDATA[
बिबिध भाँति होइहि पहुनाई। प्रिय न काहि अस सासुर माई।।<br />
तब तब राम लखनहि निहारी। होइहहिं सब पुर लोग सुखारी।।<br />
सखि जस राम लखनकर जोटा। तैसेइ भूप संग दुइ ढोटा।।<br />
स्याम गौर सब अंग सुहाए। ते सब कहहिं देखि जे आए।।<br />
कहा एक मैं आजु निहारे। जनु बिरंचि निज हाथ सँवारे।।<br />
भरतु रामही की अनुहारी। सहसा लखि न सकहिं नर नारी।।<br />
लखनु सत्रुसूदनु एकरूपा। नख सिख ते सब अंग अनूपा।।<br />
मन भावहिं मुख बरनि न जाहीं। उपमा कहुँ त्रिभुवन कोउ नाहीं।।<br />
छं0-उपमा न कोउ कह दास तुलसी कतहुँ कबि कोबिद कहैं।<br />
    बल बिनय बिद्या सील सोभा सिंधु इन्ह से एइ अहैं।।<br />
    पुर नारि सकल पसारि अंचल बिधिहि बचन सुनावहीं।।<br />
    ब्याहिअहुँ चारिउ भाइ एहिं पुर हम सुमंगल गावहीं।।<br />
सो0-कहहिं परस्पर नारि बारि बिलोचन पुलक तन।<br />
   सखि सबु करब पुरारि पुन्य पयोनिधि भूप दोउ।।311।।<br />
        ]]></item>
        <item><![CDATA[
एहि बिधि सकल मनोरथ करहीं। आनँद उमगि उमगि उर भरहीं।।<br />
 जे नृप सीय स्वयंबर आए। देखि बंधु सब तिन्ह सुख पाए।।<br />
 कहत राम जसु बिसद बिसाला। निज निज भवन गए महिपाला।।<br />
 गए बीति कुछ दिन एहि भाँती। प्रमुदित पुरजन सकल बराती।।<br />
 मंगल मूल लगन दिनु आवा। हिम रितु अगहनु मासु सुहावा।।<br />
 ग्रह तिथि नखतु जोगु बर बारू। लगन सोधि बिधि कीन्ह बिचारू।।<br />
 पठै दीन्हि नारद सन सोई। गनी जनक के गनकन्ह जोई।।<br />
 सुनी सकल लोगन्ह यह बाता। कहहिं जोतिषी आहिं बिधाता।।<br />
 दो0-धेनुधूरि बेला बिमल सकल सुमंगल मूल।<br />
   बिप्रन्ह कहेउ बिदेह सन जानि सगुन अनुकुल।।312।।<br />
        ]]></item>
        <item><![CDATA[
 उपरोहितहि कहेउ नरनाहा। अब बिलंब कर कारनु काहा।।<br />
 सतानंद तब सचिव बोलाए। मंगल सकल साजि सब ल्याए।।<br />
 संख निसान पनव बहु बाजे। मंगल कलस सगुन सुभ साजे।।<br />
 सुभग सुआसिनि गावहिं गीता। करहिं बेद धुनि बिप्र पुनीता।।<br />
 लेन चले सादर एहि भाँती। गए जहाँ जनवास बराती।।<br />
 कोसलपति कर देखि समाजू। अति लघु लाग तिन्हहि सुरराजू।।<br />
 भयउ समउ अब धारिअ पाऊ। यह सुनि परा निसानहिं घाऊ।।<br />
 गुरहि पूछि करि कुल बिधि राजा। चले संग मुनि साधु समाजा।।<br />
दो0-भाग्य बिभव अवधेस कर देखि देव ब्रह्मादि।<br />
    लगे सराहन सहस मुख जानि जनम निज बादि।।313।।<br />
        ]]></item>
        <item><![CDATA[
सुरन्ह सुमंगल अवसरु जाना। बरषहिं सुमन बजाइ निसाना।।<br />
सिव ब्रह्मादिक बिबुध बरूथा। चढ़े बिमानन्हि नाना जूथा।।<br />
प्रेम पुलक तन हृदयँ उछाहू। चले बिलोकन राम बिआहू।।<br />
देखि जनकपुरु सुर अनुरागे। निज निज लोक सबहिं लघु लागे।।<br />
चितवहिं चकित बिचित्र बिताना। रचना सकल अलौकिक नाना।।<br />
नगर नारि नर रूप निधाना। सुघर सुधरम सुसील सुजाना।।<br />
तिन्हहि देखि सब सुर सुरनारीं। भए नखत जनु बिधु उजिआरीं।।<br />
बिधिहि भयह आचरजु बिसेषी। निज करनी कछु कतहुँ न देखी।।<br />
दो0-सिवँ समुझाए देव सब जनि आचरज भुलाहु।<br />
  हृदयँ बिचारहु धीर धरि सिय रघुबीर बिआहु।।314।।<br />
        ]]></item>
        <item><![CDATA[
जिन्ह कर नामु लेत जग माहीं। सकल अमंगल मूल नसाहीं।।<br />
करतल होहिं पदारथ चारी। तेइ सिय रामु कहेउ कामारी।।<br />
एहि बिधि संभु सुरन्ह समुझावा। पुनि आगें बर बसह चलावा।।<br />
देवन्ह देखे दसरथु जाता। महामोद मन पुलकित गाता।।<br />
साधु समाज संग महिदेवा। जनु तनु धरें करहिं सुख सेवा।।<br />
सोहत साथ सुभग सुत चारी। जनु अपबरग सकल तनुधारी।।<br />
मरकत कनक बरन बर जोरी। देखि सुरन्ह भै प्रीति न थोरी।।<br />
पुनि रामहि बिलोकि हियँ हरषे। नृपहि सराहि सुमन तिन्ह बरषे।।<br />
दो0-राम रूपु नख सिख सुभग बारहिं बार निहारि।<br />
   पुलक गात लोचन सजल उमा समेत पुरारि।।315।।<br />
        ]]></item>
        <item><![CDATA[
केकि कंठ दुति स्यामल अंगा। तड़ित बिनिंदक बसन सुरंगा।।<br />
ब्याह बिभूषन बिबिध बनाए। मंगल सब सब भाँति सुहाए।।<br />
सरद बिमल बिधु बदनु सुहावन। नयन नवल राजीव लजावन।।<br />
सकल अलौकिक सुंदरताई। कहि न जाइ मनहीं मन भाई।।<br />
बंधु मनोहर सोहहिं संगा। जात नचावत चपल तुरंगा।।<br />
राजकुअँर बर बाजि देखावहिं। बंस प्रसंसक बिरिद सुनावहिं।।<br />
जेहि तुरंग पर रामु बिराजे। गति बिलोकि खगनायकु लाजे।।<br />
कहि न जाइ सब भाँति सुहावा। बाजि बेषु जनु काम बनावा।।<br />
 छं0-जनु बाजि बेषु बनाइ मनसिजु राम हित अति सोहई।<br />
    आपनें बय बल रूप गुन गति सकल भुवन बिमोहई।।<br />
    जगमगत जीनु जराव जोति सुमोति मनि मानिक लगे।<br />
    किंकिनि ललाम लगामु ललित बिलोकि सुर नर मुनि ठगे।।<br />
 दो0-प्रभु मनसहिं लयलीन मनु चलत बाजि छबि पाव।<br />
     भूषित उड़गन तड़ित घनु जनु बर बरहि नचाव।।316।।<br />
        ]]></item>
        <item><![CDATA[
जेहिं बर बाजि रामु असवारा। तेहि सारदउ न बरनै पारा।।<br />
संकरु राम रूप अनुरागे। नयन पंचदस अति प्रिय लागे।।<br />
हरि हित सहित रामु जब जोहे। रमा समेत रमापति मोहे।।<br />
निरखि राम छबि बिधि हरषाने। आठइ नयन जानि पछिताने।।<br />
सुर सेनप उर बहुत उछाहू। बिधि ते डेवढ़ लोचन लाहू।।<br />
रामहि चितव सुरेस सुजाना। गौतम श्रापु परम हित माना।।<br />
देव सकल सुरपतिहि सिहाहीं। आजु पुरंदर सम कोउ नाहीं।।<br />
मुदित देवगन रामहि देखी। नृपसमाज दुहुँ हरषु बिसेषी।।<br />
छं0-अति हरषु राजसमाज दुहु दिसि दुंदुभीं बाजहिं घनी।<br />
   बरषहिं सुमन सुर हरषि कहि जय जयति जय रघुकुलमनी।।<br />
   एहि भाँति जानि बरात आवत बाजने बहु बाजहीं।<br />
   रानि सुआसिनि बोलि परिछनि हेतु मंगल साजहीं।।<br />
दो0-सजि आरती अनेक बिधि मंगल सकल सँवारि।<br />
   चलीं मुदित परिछनि करन गजगामिनि बर नारि।।317।।<br />
        ]]></item>
        <item><![CDATA[
बिधुबदनीं सब सब मृगलोचनि। सब निज तन छबि रति मदु मोचनि।।<br />
पहिरें बरन बरन बर चीरा। सकल बिभूषन सजें सरीरा।।<br />
सकल सुमंगल अंग बनाएँ। करहिं गान कलकंठि लजाएँ।।<br />
कंकन किंकिनि नूपुर बाजहिं। चालि बिलोकि काम गज लाजहिं।।<br />
बाजहिं बाजने बिबिध प्रकारा। नभ अरु नगर सुमंगलचारा।।<br />
सची सारदा रमा भवानी। जे सुरतिय सुचि सहज सयानी।।<br />
कपट नारि बर बेष बनाई। मिलीं सकल रनिवासहिं जाई।।<br />
करहिं गान कल मंगल बानीं। हरष बिबस सब काहुँ न जानी।।<br />
छं0-को जान केहि आनंद बस सब ब्रह्मु बर परिछन चली।<br />
    कल गान मधुर निसान बरषहिं सुमन सुर सोभा भली।।<br />
    आनंदकंदु बिलोकि दूलहु सकल हियँ हरषित भई।।<br />
    अंभोज अंबक अंबु उमगि सुअंग पुलकावलि छई।।<br />
दो0-जो सुख भा सिय मातु मन देखि राम बर बेषु।<br />
   सो न सकहिं कहि कलप सत सहस सारदा सेषु।।318।।<br />
        ]]></item>
        <item><![CDATA[
<p>नयन नीरु हटि मंगल जानी। परिछनि करहिं मुदित मन रानी।।<br />
बेद बिहित अरु कुल आचारू। कीन्ह भली बिधि सब ब्यवहारू।।<br />
पंच सबद धुनि मंगल गाना। पट पाँवड़े परहिं बिधि नाना।।<br />
करि आरती अरघु तिन्ह दीन्हा। राम गमनु मंडप तब कीन्हा।।<br />
दसरथु सहित समाज बिराजे। बिभव बिलोकि लोकपति लाजे।।<br />
समयँ समयँ सुर बरषहिं फूला। सांति पढ़हिं महिसुर अनुकूला।।<br />
नभ अरु नगर कोलाहल होई। आपनि पर कछु सुनइ न कोई।।<br />
एहि बिधि रामु मंडपहिं आए। अरघु देइ आसन बैठाए।।<br />
छं0-बैठारि आसन आरती करि निरखि बरु सुखु पावहीं।।<br />
    मनि बसन भूषन भूरि वारहिं नारि मंगल गावहीं।।<br />
    ब्रह्मादि सुरबर बिप्र बेष बनाइ कौतुक देखहीं।<br />
    अवलोकि रघुकुल कमल रबि छबि सुफल जीवन लेखहीं।।<br />
दो0-नाऊ बारी भाट नट राम निछावरि पाइ।<br />
   मुदित असीसहिं नाइ सिर हरषु न हृदयँ समाइ।।319।।<br />
        ]]></item>
        <item><![CDATA[
मिले जनकु दसरथु अति प्रीतीं। करि बैदिक लौकिक सब रीतीं।।<br />
मिलत महा दोउ राज बिराजे। उपमा खोजि खोजि कबि लाजे।।<br />
लही न कतहुँ हारि हियँ मानी। इन्ह सम एइ उपमा उर आनी।।<br />
सामध देखि देव अनुरागे। सुमन बरषि जसु गावन लागे।।<br />
जगु बिरंचि उपजावा जब तें। देखे सुने ब्याह बहु तब तें।।<br />
सकल भाँति सम साजु समाजू। सम समधी देखे हम आजू।।<br />
देव गिरा सुनि सुंदर साँची। प्रीति अलौकिक दुहु दिसि माची।।<br />
देत पाँवड़े अरघु सुहाए। सादर जनकु मंडपहिं ल्याए।।<br />
छं0-मंडपु बिलोकि बिचीत्र रचनाँ रुचिरताँ मुनि मन हरे।।<br />
   निज पानि जनक सुजान सब कहुँ आनि सिंघासन धरे।।<br />
   कुल इष्ट सरिस बसिष्ट पूजे बिनय करि आसिष लही।<br />
   कौसिकहि पूजत परम प्रीति कि रीति तौ न परै कही।।<br />
दो0-बामदेव आदिक रिषय पूजे मुदित महीस।<br />
   दिए दिब्य आसन सबहि सब सन लही असीस।।320।।<br />
        ]]></item>
        <item><![CDATA[
बहुरि कीन्ह कोसलपति पूजा। जानि ईस सम भाउ न दूजा।।<br />
कीन्ह जोरि कर बिनय बड़ाई। कहि निज भाग्य बिभव बहुताई।।<br />
पूजे भूपति सकल बराती। समधि सम सादर सब भाँती।।<br />
आसन उचित दिए सब काहू। कहौं काह मूख एक उछाहू।।<br />
सकल बरात जनक सनमानी। दान मान बिनती बर बानी।।<br />
बिधि हरि हरु दिसिपति दिनराऊ। जे जानहिं रघुबीर प्रभाऊ।।<br />
कपट बिप्र बर बेष बनाएँ। कौतुक देखहिं अति सचु पाएँ।।<br />
पूजे जनक देव सम जानें। दिए सुआसन बिनु पहिचानें।।<br />
छं0-पहिचान को केहि जान सबहिं अपान सुधि भोरी भई।<br />
   आनंद कंदु बिलोकि दूलहु उभय दिसि आनँद मई।।<br />
   सुर लखे राम सुजान पूजे मानसिक आसन दए।<br />
   अवलोकि सीलु सुभाउ प्रभु को बिबुध मन प्रमुदित भए।।<br />
दो0-रामचंद्र मुख चंद्र छबि लोचन चारु चकोर।<br />
   करत पान सादर सकल प्रेमु प्रमोदु न थोर।।321।।<br />
        ]]></item>
        <item><![CDATA[
समउ बिलोकि बसिष्ठ बोलाए। सादर सतानंदु सुनि आए।।<br />
बेगि कुअँरि अब आनहु जाई। चले मुदित मुनि आयसु पाई।।<br />
रानी सुनि उपरोहित बानी। प्रमुदित सखिन्ह समेत सयानी।।<br />
बिप्र बधू कुलबृद्ध बोलाईं। करि कुल रीति सुमंगल गाईं।।<br />
नारि बेष जे सुर बर बामा। सकल सुभायँ सुंदरी स्यामा।।<br />
तिन्हहि देखि सुखु पावहिं नारीं। बिनु पहिचानि प्रानहु ते प्यारीं।।<br />
बार बार सनमानहिं रानी। उमा रमा सारद सम जानी।।<br />
सीय सँवारि समाजु बनाई। मुदित मंडपहिं चलीं लवाई।।<br />
छं0-चलि ल्याइ सीतहि सखीं सादर सजि सुमंगल भामिनीं।<br />
   नवसप्त साजें सुंदरी सब मत्त कुंजर गामिनीं।।<br />
   कल गान सुनि मुनि ध्यान त्यागहिं काम कोकिल लाजहीं।<br />
   मंजीर नूपुर कलित कंकन ताल गती बर बाजहीं।।<br />
दो0-सोहति बनिता बृंद महुँ सहज सुहावनि सीय।<br />
    छबि ललना गन मध्य जनु सुषमा तिय कमनीय।।322।।<br />
        ]]></item>
        <item><![CDATA[
सिय सुंदरता बरनि न जाई। लघु मति बहुत मनोहरताई।।<br />
आवत दीखि बरातिन्ह सीता।।रूप रासि सब भाँति पुनीता।।<br />
सबहि मनहिं मन किए प्रनामा। देखि राम भए पूरनकामा।।<br />
हरषे दसरथ सुतन्ह समेता। कहि न जाइ उर आनँदु जेता।।<br />
सुर प्रनामु करि बरसहिं फूला। मुनि असीस धुनि मंगल मूला।।<br />
गान निसान कोलाहलु भारी। प्रेम प्रमोद मगन नर नारी।।<br />
एहि बिधि सीय मंडपहिं आई। प्रमुदित सांति पढ़हिं मुनिराई।।<br />
तेहि अवसर कर बिधि ब्यवहारू। दुहुँ कुलगुर सब कीन्ह अचारू।।<br />
छं0-आचारु करि गुर गौरि गनपति मुदित बिप्र पुजावहीं।<br />
   सुर प्रगटि पूजा लेहिं देहिं असीस अति सुखु पावहीं।।<br />
   मधुपर्क मंगल द्रब्य जो जेहि समय मुनि मन महुँ चहैं।<br />
   भरे कनक कोपर कलस सो सब लिएहिं परिचारक रहैं।।1।।</p>
<p>   कुल रीति प्रीति समेत रबि कहि देत सबु सादर कियो। </p>
<p>   एहि भाँति देव पुजाइ सीतहि सुभग सिंघासनु दियो।।</p>
<p>   सिय राम अवलोकनि परसपर प्रेम काहु न लखि परै।।</p>
<p>   मन बुद्धि बर बानी अगोचर प्रगट कबि कैसें करै।।2।।<br />
दो0-होम समय तनु धरि अनलु अति सुख आहुति लेहिं।<br />
   बिप्र बेष धरि बेद सब कहि बिबाह बिधि देहिं।।323।।<br />
        ]]></item>
        <item><![CDATA[
जनक पाटमहिषी जग जानी। सीय मातु किमि जाइ बखानी।।<br />
सुजसु सुकृत सुख सुदंरताई। सब समेटि बिधि रची बनाई।।<br />
समउ जानि मुनिबरन्ह बोलाई। सुनत सुआसिनि सादर ल्याई।।<br />
जनक बाम दिसि सोह सुनयना। हिमगिरि संग बनि जनु मयना।।<br />
कनक कलस मनि कोपर रूरे। सुचि सुंगध मंगल जल पूरे।।<br />
निज कर मुदित रायँ अरु रानी। धरे राम के आगें आनी।।<br />
पढ़हिं बेद मुनि मंगल बानी। गगन सुमन झरि अवसरु जानी।।<br />
बरु बिलोकि दंपति अनुरागे। पाय पुनीत पखारन लागे।।<br />
छं0-लागे पखारन पाय पंकज प्रेम तन पुलकावली।<br />
   नभ नगर गान निसान जय धुनि उमगि जनु चहुँ दिसि चली।।<br />
   जे पद सरोज मनोज अरि उर सर सदैव बिराजहीं।<br />
   जे सकृत सुमिरत बिमलता मन सकल कलि मल भाजहीं।।1।।<br />
   जे परसि मुनिबनिता लही गति रही जो पातकमई।<br />
   मकरंदु जिन्ह को संभु सिर सुचिता अवधि सुर बरनई।।<br />
   करि मधुप मन मुनि जोगिजन जे सेइ अभिमत गति लहैं।<br />
   ते पद पखारत भाग्यभाजनु जनकु जय जय सब कहै।।2।।<br />
   बर कुअँरि करतल जोरि साखोचारु दोउ कुलगुर करैं।<br />
   भयो पानिगहनु बिलोकि बिधि सुर मनुज मुनि आँनद भरैं।।<br />
   सुखमूल दूलहु देखि दंपति पुलक तन हुलस्यो हियो।<br />
   करि लोक बेद बिधानु कन्यादानु नृपभूषन कियो।।3।।<br />
   हिमवंत जिमि गिरिजा महेसहि हरिहि श्री सागर दई।<br />
   तिमि जनक रामहि सिय समरपी बिस्व कल कीरति नई।।<br />
   क्यों करै बिनय बिदेहु कियो बिदेहु मूरति सावँरी।<br />
   करि होम बिधिवत गाँठि जोरी होन लागी भावँरी।।4।।<br />
 दो0-जय धुनि बंदी बेद धुनि मंगल गान निसान।<br />
   सुनि हरषहिं बरषहिं बिबुध सुरतरु सुमन सुजान।।324।।<br />
        ]]></item>
        <item><![CDATA[
कुअँरु कुअँरि कल भावँरि देहीं।।नयन लाभु सब सादर लेहीं।।<br />
जाइ न बरनि मनोहर जोरी। जो उपमा कछु कहौं सो थोरी।।<br />
राम सीय सुंदर प्रतिछाहीं। जगमगात मनि खंभन माहीं ।<br />
मनहुँ मदन रति धरि बहु रूपा। देखत राम बिआहु अनूपा।।<br />
दरस लालसा सकुच न थोरी। प्रगटत दुरत बहोरि बहोरी।।<br />
भए मगन सब देखनिहारे। जनक समान अपान बिसारे।।<br />
प्रमुदित मुनिन्ह भावँरी फेरी। नेगसहित सब रीति निबेरीं।।<br />
राम सीय सिर सेंदुर देहीं। सोभा कहि न जाति बिधि केहीं।।<br />
अरुन पराग जलजु भरि नीकें। ससिहि भूष अहि लोभ अमी कें।।<br />
बहुरि बसिष्ठ दीन्ह अनुसासन। बरु दुलहिनि बैठे एक आसन।।<br />
छं0-बैठे बरासन रामु जानकि मुदित मन दसरथु भए।<br />
   तनु पुलक पुनि पुनि देखि अपनें सुकृत सुरतरु फल नए।।<br />
   भरि भुवन रहा उछाहु राम बिबाहु भा सबहीं कहा।<br />
   केहि भाँति बरनि सिरात रसना एक यहु मंगलु महा।।1।।<br />
   तब जनक पाइ बसिष्ठ आयसु ब्याह साज सँवारि कै।<br />
   माँडवी श्रुतिकीरति उरमिला कुअँरि लईं हँकारि के।।<br />
   कुसकेतु कन्या प्रथम जो गुन सील सुख सोभामई।<br />
   सब रीति प्रीति समेत करि सो ब्याहि नृप भरतहि दई।।2।।<br />
   जानकी लघु भगिनी सकल सुंदरि सिरोमनि जानि कै।<br />
   सो तनय दीन्ही ब्याहि लखनहि सकल बिधि सनमानि कै।।<br />
   जेहि नामु श्रुतकीरति सुलोचनि सुमुखि सब गुन आगरी।<br />
   सो दई रिपुसूदनहि भूपति रूप सील उजागरी।।3।।<br />
   अनुरुप बर दुलहिनि परस्पर लखि सकुच हियँ हरषहीं।<br />
   सब मुदित सुंदरता सराहहिं सुमन सुर गन बरषहीं।।<br />
   सुंदरी सुंदर बरन्ह सह सब एक मंडप राजहीं।<br />
   जनु जीव उर चारिउ अवस्था बिमुन सहित बिराजहीं।।4।।<br />
दो0-मुदित अवधपति सकल सुत बधुन्ह समेत निहारि।<br />
    जनु पार महिपाल मनि क्रियन्ह सहित फल चारि।।325।।<br />
        ]]></item>
        <item><![CDATA[
जसि रघुबीर ब्याह बिधि बरनी। सकल कुअँर ब्याहे तेहिं करनी।।<br />
कहि न जाइ कछु दाइज भूरी। रहा कनक मनि मंडपु पूरी।।<br />
कंबल बसन बिचित्र पटोरे। भाँति भाँति बहु मोल न थोरे।।<br />
गज रथ तुरग दास अरु दासी। धेनु अलंकृत कामदुहा सी।।<br />
बस्तु अनेक करिअ किमि लेखा। कहि न जाइ जानहिं जिन्ह देखा।।<br />
लोकपाल अवलोकि सिहाने। लीन्ह अवधपति सबु सुखु माने।।<br />
दीन्ह जाचकन्हि जो जेहि भावा। उबरा सो जनवासेहिं आवा।।<br />
तब कर जोरि जनकु मृदु बानी। बोले सब बरात सनमानी।।<br />
छं0-सनमानि सकल बरात आदर दान बिनय बड़ाइ कै।<br />
   प्रमुदित महा मुनि बृंद बंदे पूजि प्रेम लड़ाइ कै।।<br />
   सिरु नाइ देव मनाइ सब सन कहत कर संपुट किएँ।<br />
   सुर साधु चाहत भाउ सिंधु कि तोष जल अंजलि दिएँ।।1।।<br />
   कर जोरि जनकु बहोरि बंधु समेत कोसलराय सों।<br />
   बोले मनोहर बयन सानि सनेह सील सुभाय सों।।<br />
   संबंध राजन रावरें हम बड़े अब सब बिधि भए।<br />
   एहि राज साज समेत सेवक जानिबे बिनु गथ लए।।2।।<br />
   ए दारिका परिचारिका करि पालिबीं करुना नई।<br />
   अपराधु छमिबो बोलि पठए बहुत हौं ढीट्यो कई।।<br />
   पुनि भानुकुलभूषन सकल सनमान निधि समधी किए।<br />
   कहि जाति नहिं बिनती परस्पर प्रेम परिपूरन हिए।।3।।<br />
   बृंदारका गन सुमन बरिसहिं राउ जनवासेहि चले।<br />
   दुंदुभी जय धुनि बेद धुनि नभ नगर कौतूहल भले।।<br />
   तब सखीं मंगल गान करत मुनीस आयसु पाइ कै।<br />
   दूलह दुलहिनिन्ह सहित सुंदरि चलीं कोहबर ल्याइ कै।।4।।<br />
दो0-पुनि पुनि रामहि चितव सिय सकुचति मनु सकुचै न।<br />
   हरत मनोहर मीन छबि प्रेम पिआसे नैन।।326।।<br />
    मासपारायण, ग्यारहवाँ विश्राम<br />
        ]]></item>
        <item><![CDATA[
स्याम सरीरु सुभायँ सुहावन। सोभा कोटि मनोज लजावन।।<br />
जावक जुत पद कमल सुहाए। मुनि मन मधुप रहत जिन्ह छाए।।<br />
पीत पुनीत मनोहर धोती। हरति बाल रबि दामिनि जोती।।<br />
कल किंकिनि कटि सूत्र मनोहर। बाहु बिसाल बिभूषन सुंदर।।<br />
पीत जनेउ महाछबि देई। कर मुद्रिका चोरि चितु लेई।।<br />
सोहत ब्याह साज सब साजे। उर आयत उरभूषन राजे।।<br />
पिअर उपरना काखासोती। दुहुँ आँचरन्हि लगे मनि मोती।।<br />
नयन कमल कल कुंडल काना। बदनु सकल सौंदर्ज निधाना।।<br />
सुंदर भृकुटि मनोहर नासा। भाल तिलकु रुचिरता निवासा।।<br />
सोहत मौरु मनोहर माथे। मंगलमय मुकुता मनि गाथे।।<br />
छं0-गाथे महामनि मौर मंजुल अंग सब चित चोरहीं।<br />
   पुर नारि सुर सुंदरीं बरहि बिलोकि सब तिन तोरहीं।।<br />
   मनि बसन भूषन वारि आरति करहिं मंगल गावहिं।<br />
   सुर सुमन बरिसहिं सूत मागध बंदि सुजसु सुनावहीं।।1।।<br />
   कोहबरहिं आने कुँअर कुँअरि सुआसिनिन्ह सुख पाइ कै।<br />
   अति प्रीति लौकिक रीति लागीं करन मंगल गाइ कै।।<br />
   लहकौरि गौरि सिखाव रामहि सीय सन सारद कहैं।<br />
   रनिवासु हास बिलास रस बस जन्म को फलु सब लहैं।।2।।<br />
   निज पानि मनि महुँ देखिअति मूरति सुरूपनिधान की।<br />
   चालति न भुजबल्ली बिलोकनि बिरह भय बस जानकी।।<br />
   कौतुक बिनोद प्रमोदु प्रेमु न जाइ कहि जानहिं अलीं।<br />
   बर कुअँरि सुंदर सकल सखीं लवाइ जनवासेहि चलीं।।3।।<br />
   तेहि समय सुनिअ असीस जहँ तहँ नगर नभ आनँदु महा।<br />
   चिरु जिअहुँ जोरीं चारु चारयो मुदित मन सबहीं कहा।।<br />
   जोगीन्द्र सिद्ध मुनीस देव बिलोकि प्रभु दुंदुभि हनी।<br />
   चले हरषि बरषि प्रसून निज निज लोक जय जय जय भनी।।4।।<br />
दो0-सहित बधूटिन्ह कुअँर सब तब आए पितु पास।<br />
   सोभा मंगल मोद भरि उमगेउ जनु जनवास।।327।।<br />
        ]]></item>
        <item><![CDATA[
पुनि जेवनार भई बहु भाँती। पठए जनक बोलाइ बराती।।<br />
परत पाँवड़े बसन अनूपा। सुतन्ह समेत गवन कियो भूपा।।<br />
सादर सबके पाय पखारे। जथाजोगु पीढ़न्ह बैठारे।।<br />
धोए जनक अवधपति चरना। सीलु सनेहु जाइ नहिं बरना।।<br />
बहुरि राम पद पंकज धोए। जे हर हृदय कमल महुँ गोए।।<br />
तीनिउ भाई राम सम जानी। धोए चरन जनक निज पानी।।<br />
आसन उचित सबहि नृप दीन्हे। बोलि सूपकारी सब लीन्हे।।<br />
सादर लगे परन पनवारे। कनक कील मनि पान सँवारे।।<br />
दो0-सूपोदन सुरभी सरपि सुंदर स्वादु पुनीत।<br />
    छन महुँ सब कें परुसि गे चतुर सुआर बिनीत।।328।।<br />
        ]]></item>
        <item><![CDATA[
पंच कवल करि जेवन लअगे। गारि गान सुनि अति अनुरागे।।<br />
भाँति अनेक परे पकवाने। सुधा सरिस नहिं जाहिं बखाने।।<br />
परुसन लगे सुआर सुजाना। बिंजन बिबिध नाम को जाना।।<br />
चारि भाँति भोजन बिधि गाई। एक एक बिधि बरनि न जाई।।<br />
छरस रुचिर बिंजन बहु जाती। एक एक रस अगनित भाँती।।<br />
जेवँत देहिं मधुर धुनि गारी। लै लै नाम पुरुष अरु नारी।।<br />
समय सुहावनि गारि बिराजा। हँसत राउ सुनि सहित समाजा।।<br />
एहि बिधि सबहीं भौजनु कीन्हा। आदर सहित आचमनु दीन्हा।।<br />
दो0-देइ पान पूजे जनक दसरथु सहित समाज।<br />
   जनवासेहि गवने मुदित सकल भूप सिरताज।।329।।<br />
        ]]></item>
        <item><![CDATA[
नित नूतन मंगल पुर माहीं। निमिष सरिस दिन जामिनि जाहीं।।<br />
बड़े भोर भूपतिमनि जागे। जाचक गुन गन गावन लागे।।<br />
देखि कुअँर बर बधुन्ह समेता। किमि कहि जात मोदु मन जेता।।<br />
प्रातक्रिया करि गे गुरु पाहीं। महाप्रमोदु प्रेमु मन माहीं।।<br />
करि प्रनाम पूजा कर जोरी। बोले गिरा अमिअँ जनु बोरी।।<br />
तुम्हरी कृपाँ सुनहु मुनिराजा। भयउँ आजु मैं पूरनकाजा।।<br />
अब सब बिप्र बोलाइ गोसाईं। देहु धेनु सब भाँति बनाई।।<br />
सुनि गुर करि महिपाल बड़ाई। पुनि पठए मुनि बृंद बोलाई।।<br />
दो0-बामदेउ अरु देवरिषि बालमीकि जाबालि।<br />
   आए मुनिबर निकर तब कौसिकादि तपसालि।।330।।<br />
        ]]></item>
        <item><![CDATA[
दंड प्रनाम सबहि नृप कीन्हे। पूजि सप्रेम बरासन दीन्हे।।<br />
चारि लच्छ बर धेनु मगाई। कामसुरभि सम सील सुहाई।।<br />
सब बिधि सकल अलंकृत कीन्हीं। मुदित महिप महिदेवन्ह दीन्हीं।।<br />
करत बिनय बहु बिधि नरनाहू। लहेउँ आजु जग जीवन लाहू।।<br />
पाइ असीस महीसु अनंदा। लिए बोलि पुनि जाचक बृंदा।।<br />
कनक बसन मनि हय गय स्यंदन। दिए बूझि रुचि रबिकुलनंदन।।<br />
चले पढ़त गावत गुन गाथा। जय जय जय दिनकर कुल नाथा।।<br />
एहि बिधि राम बिआह उछाहू। सकइ न बरनि सहस मुख जाहू।।<br />
दो0-बार बार कौसिक चरन सीसु नाइ कह राउ।<br />
   यह सबु सुखु मुनिराज तव कृपा कटाच्छ पसाउ।।331।।<br />
        ]]></item>
        <item><![CDATA[
जनक सनेहु सीलु करतूती। नृपु सब भाँति सराह बिभूती।।<br />
दिन उठि बिदा अवधपति मागा। राखहिं जनकु सहित अनुरागा।।<br />
नित नूतन आदरु अधिकाई। दिन प्रति सहस भाँति पहुनाई।।<br />
नित नव नगर अनंद उछाहू। दसरथ गवनु सोहाइ न काहू।।<br />
बहुत दिवस बीते एहि भाँती। जनु सनेह रजु बँधे बराती।।<br />
कौसिक सतानंद तब जाई। कहा बिदेह नृपहि समुझाई।।<br />
अब दसरथ कहँ आयसु देहू। जद्यपि छाड़ि न सकहु सनेहू।।<br />
भलेहिं नाथ कहि सचिव बोलाए। कहि जय जीव सीस तिन्ह नाए।।<br />
दो0-अवधनाथु चाहत चलन भीतर करहु जनाउ।<br />
   भए प्रेमबस सचिव सुनि बिप्र सभासद राउ।।332।।<br />
        ]]></item>
        <item><![CDATA[
पुरबासी सुनि चलिहि बराता। बूझत बिकल परस्पर बाता।।<br />
सत्य गवनु सुनि सब बिलखाने। मनहुँ साँझ सरसिज सकुचाने।।<br />
जहँ जहँ आवत बसे बराती। तहँ तहँ सिद्ध चला बहु भाँती।।<br />
बिबिध भाँति मेवा पकवाना। भोजन साजु न जाइ बखाना।।<br />
भरि भरि बसहँ अपार कहारा। पठई जनक अनेक सुसारा।।<br />
तुरग लाख रथ सहस पचीसा। सकल सँवारे नख अरु सीसा।।<br />
मत्त सहस दस सिंधुर साजे। जिन्हहि देखि दिसिकुंजर लाजे।।<br />
कनक बसन मनि भरि भरि जाना। महिषीं धेनु बस्तु बिधि नाना।।<br />
दो0-दाइज अमित न सकिअ कहि दीन्ह बिदेहँ बहोरि।<br />
   जो अवलोकत लोकपति लोक संपदा थोरि।।333।।<br />
        ]]></item>
        <item><![CDATA[
सबु समाजु एहि भाँति बनाई। जनक अवधपुर दीन्ह पठाई।।<br />
चलिहि बरात सुनत सब रानीं। बिकल मीनगन जनु लघु पानीं।।<br />
पुनि पुनि सीय गोद करि लेहीं। देइ असीस सिखावनु देहीं।।<br />
होएहु संतत पियहि पिआरी। चिरु अहिबात असीस हमारी।।<br />
सासु ससुर गुर सेवा करेहू। पति रुख लखि आयसु अनुसरेहू।।<br />
अति सनेह बस सखीं सयानी। नारि धरम सिखवहिं मृदु बानी।।<br />
सादर सकल कुअँरि समुझाई। रानिन्ह बार बार उर लाई।।<br />
बहुरि बहुरि भेटहिं महतारीं। कहहिं बिरंचि रचीं कत नारीं।।<br />
दो0-तेहि अवसर भाइन्ह सहित रामु भानु कुल केतु।<br />
   चले जनक मंदिर मुदित बिदा करावन हेतु।।334।।<br />
        ]]></item>
        <item><![CDATA[
चारिअ भाइ सुभायँ सुहाए। नगर नारि नर देखन धाए।।<br />
कोउ कह चलन चहत हहिं आजू। कीन्ह बिदेह बिदा कर साजू।।<br />
लेहु नयन भरि रूप निहारी। प्रिय पाहुने भूप सुत चारी।।<br />
को जानै केहि सुकृत सयानी। नयन अतिथि कीन्हे बिधि आनी।।<br />
मरनसीलु जिमि पाव पिऊषा। सुरतरु लहै जनम कर भूखा।।<br />
पाव नारकी हरिपदु जैसें। इन्ह कर दरसनु हम कहँ तैसे।।<br />
निरखि राम सोभा उर धरहू। निज मन फनि मूरति मनि करहू।।<br />
एहि बिधि सबहि नयन फलु देता। गए कुअँर सब राज निकेता।।<br />
दो0-रूप सिंधु सब बंधु लखि हरषि उठा रनिवासु।<br />
   करहि निछावरि आरती महा मुदित मन सासु।।335।।<br />
        ]]></item>
        <item><![CDATA[
देखि राम छबि अति अनुरागीं। प्रेमबिबस पुनि पुनि पद लागीं।।<br />
रही न लाज प्रीति उर छाई। सहज सनेहु बरनि किमि जाई।।<br />
भाइन्ह सहित उबटि अन्हवाए। छरस असन अति हेतु जेवाँए।।<br />
बोले रामु सुअवसरु जानी। सील सनेह सकुचमय बानी।।<br />
राउ अवधपुर चहत सिधाए। बिदा होन हम इहाँ पठाए।।<br />
मातु मुदित मन आयसु देहू। बालक जानि करब नित नेहू।।<br />
सुनत बचन बिलखेउ रनिवासू। बोलि न सकहिं प्रेमबस सासू।।<br />
हृदयँ लगाइ कुअँरि सब लीन्ही। पतिन्ह सौंपि बिनती अति कीन्ही।।<br />
छं0-करि बिनय सिय रामहि समरपी जोरि कर पुनि पुनि कहै।<br />
   बलि जाँउ तात सुजान तुम्ह कहुँ बिदित गति सब की अहै।।<br />
   परिवार पुरजन मोहि राजहि प्रानप्रिय सिय जानिबी।<br />
   तुलसीस सीलु सनेहु लखि निज किंकरी करि मानिबी।।<br />
सो0-तुम्ह परिपूरन काम जान सिरोमनि भावप्रिय।<br />
    जन गुन गाहक राम दोष दलन करुनायतन।।336।।<br />
        ]]></item>
        <item><![CDATA[
अस कहि रही चरन  गहि रानी। प्रेम पंक जनु गिरा समानी।।<br />
सुनि सनेहसानी बर बानी। बहुबिधि राम सासु सनमानी।।<br />
राम बिदा मागत कर जोरी। कीन्ह प्रनामु बहोरि बहोरी।।<br />
पाइ असीस बहुरि सिरु नाई। भाइन्ह सहित चले रघुराई।।<br />
मंजु मधुर मूरति उर आनी। भई सनेह सिथिल सब रानी।।<br />
पुनि धीरजु धरि कुअँरि हँकारी। बार बार भेटहिं महतारीं।।<br />
पहुँचावहिं फिरि मिलहिं बहोरी। बढ़ी परस्पर प्रीति न थोरी।।<br />
पुनि पुनि मिलत सखिन्ह बिलगाई। बाल बच्छ जिमि धेनु लवाई।।<br />
दो0-प्रेमबिबस नर नारि सब सखिन्ह सहित रनिवासु।<br />
   मानहुँ कीन्ह बिदेहपुर करुनाँ बिरहँ निवासु।।337।।<br />
        ]]></item>
        <item><![CDATA[
सुक सारिका जानकी ज्याए। कनक पिंजरन्हि राखि पढ़ाए।।<br />
ब्याकुल कहहिं कहाँ बैदेही। सुनि धीरजु परिहरइ न केही।।<br />
भए बिकल खग मृग एहि भाँति। मनुज दसा कैसें कहि जाती।।<br />
बंधु समेत जनकु तब आए। प्रेम उमगि लोचन जल छाए।।<br />
सीय बिलोकि धीरता भागी। रहे कहावत परम बिरागी।।<br />
लीन्हि राँय उर लाइ जानकी। मिटी महामरजाद ग्यान की।।<br />
समुझावत सब सचिव सयाने। कीन्ह बिचारु न अवसर जाने।।<br />
बारहिं बार सुता उर लाई। सजि सुंदर पालकीं मगाई।।<br />
दो0-प्रेमबिबस परिवारु सबु जानि सुलगन नरेस।<br />
   कुँअरि चढ़ाई पालकिन्ह सुमिरे सिद्धि गनेस।।338।।<br />
        ]]></item>
        <item><![CDATA[
बहुबिधि भूप सुता समुझाई। नारिधरमु कुलरीति सिखाई।।<br />
दासीं दास दिए बहुतेरे। सुचि सेवक जे प्रिय सिय केरे।।<br />
सीय चलत ब्याकुल पुरबासी। होहिं सगुन सुभ मंगल रासी।।<br />
भूसुर सचिव समेत समाजा। संग चले पहुँचावन राजा।।<br />
समय बिलोकि बाजने बाजे। रथ गज बाजि बरातिन्ह साजे।।<br />
दसरथ बिप्र बोलि सब लीन्हे। दान मान परिपूरन कीन्हे।।<br />
चरन सरोज धूरि धरि सीसा। मुदित महीपति पाइ असीसा।।<br />
सुमिरि गजाननु कीन्ह पयाना। मंगलमूल सगुन भए नाना।।<br />
दो0-सुर प्रसून बरषहि हरषि करहिं अपछरा गान।<br />
   चले अवधपति अवधपुर मुदित बजाइ निसान।।339।।<br />
        ]]></item>
        <item><![CDATA[
नृप करि बिनय महाजन फेरे। सादर सकल मागने टेरे।।<br />
भूषन बसन बाजि गज दीन्हे। प्रेम पोषि ठाढ़े सब कीन्हे।।<br />
बार बार बिरिदावलि भाषी। फिरे सकल रामहि उर राखी।।<br />
बहुरि बहुरि कोसलपति कहहीं। जनकु प्रेमबस फिरै न चहहीं।।<br />
पुनि कह भूपति बचन सुहाए। फिरिअ महीस दूरि बड़ि आए।।<br />
राउ बहोरि उतरि भए ठाढ़े। प्रेम प्रबाह बिलोचन बाढ़े।।<br />
तब बिदेह बोले कर जोरी। बचन सनेह सुधाँ जनु बोरी।।<br />
करौ कवन बिधि बिनय बनाई। महाराज मोहि दीन्हि बड़ाई।।<br />
दो0-कोसलपति समधी सजन सनमाने सब भाँति।<br />
 मिलनि परसपर बिनय अति प्रीति न हृदयँ समाति।।340।।<br />
        ]]></item>
        <item><![CDATA[
मुनि मंडलिहि जनक सिरु नावा। आसिरबादु सबहि सन पावा।।<br />
सादर पुनि भेंटे जामाता। रूप सील गुन निधि सब भ्राता।।<br />
जोरि पंकरुह पानि सुहाए। बोले बचन प्रेम जनु जाए।।<br />
राम करौ केहि भाँति प्रसंसा। मुनि महेस मन मानस हंसा।।<br />
करहिं जोग जोगी जेहि लागी। कोहु मोहु ममता मदु त्यागी।।<br />
ब्यापकु ब्रह्मु अलखु अबिनासी। चिदानंदु निरगुन गुनरासी।।<br />
मन समेत जेहि जान न बानी। तरकि न सकहिं सकल अनुमानी।।<br />
महिमा निगमु नेति कहि कहई। जो तिहुँ काल एकरस रहई।।<br />
दो0-नयन बिषय मो कहुँ भयउ सो समस्त सुख मूल।<br />
   सबइ लाभु जग जीव कहँ भएँ ईसु अनुकुल।।341।।<br />
        ]]></item>
        <item><![CDATA[
सबहि भाँति मोहि दीन्हि बड़ाई। निज जन जानि लीन्ह अपनाई।।<br />
होहिं सहस दस सारद सेषा। करहिं कलप कोटिक भरि लेखा।।<br />
मोर भाग्य राउर गुन गाथा। कहि न सिराहिं सुनहु रघुनाथा।।<br />
मै कछु कहउँ एक बल मोरें। तुम्ह रीझहु सनेह सुठि थोरें।।<br />
बार बार मागउँ कर जोरें। मनु परिहरै चरन जनि भोरें।।<br />
सुनि बर बचन प्रेम जनु पोषे। पूरनकाम रामु परितोषे।।<br />
करि बर बिनय ससुर सनमाने। पितु कौसिक बसिष्ठ सम जाने।।<br />
बिनती बहुरि भरत सन कीन्ही। मिलि सप्रेमु पुनि आसिष दीन्ही।।<br />
दो0-मिले लखन रिपुसूदनहि दीन्हि असीस महीस।<br />
   भए परस्पर प्रेमबस फिरि फिरि नावहिं सीस।।342।।<br />
        ]]></item>
        <item><![CDATA[
बार बार करि बिनय बड़ाई। रघुपति चले संग सब भाई।।<br />
जनक गहे कौसिक पद जाई। चरन रेनु सिर नयनन्ह लाई।।<br />
सुनु मुनीस बर दरसन तोरें। अगमु न कछु प्रतीति मन मोरें।।<br />
जो सुखु सुजसु लोकपति चहहीं। करत मनोरथ सकुचत अहहीं।।<br />
सो सुखु सुजसु सुलभ मोहि स्वामी। सब सिधि तव दरसन अनुगामी।।<br />
कीन्हि बिनय पुनि पुनि सिरु नाई। फिरे महीसु आसिषा पाई।।<br />
चली बरात निसान बजाई। मुदित छोट बड़ सब समुदाई।।<br />
रामहि निरखि ग्राम नर नारी। पाइ नयन फलु होहिं सुखारी।।<br />
दो0-बीच बीच बर बास करि मग लोगन्ह सुख देत।<br />
   अवध समीप पुनीत दिन पहुँची आइ जनेत।।343।।û<br />
        ]]></item>
        <item><![CDATA[
हने निसान पनव बर बाजे। भेरि संख धुनि हय गय गाजे।।<br />
झाँझि बिरव डिंडमीं सुहाई। सरस राग बाजहिं सहनाई।।<br />
पुर जन आवत अकनि बराता। मुदित सकल पुलकावलि गाता।।<br />
निज निज सुंदर सदन सँवारे। हाट बाट चौहट पुर द्वारे।।<br />
गलीं सकल अरगजाँ सिंचाई। जहँ तहँ चौकें चारु पुराई।।<br />
बना बजारु न जाइ बखाना। तोरन केतु पताक बिताना।।<br />
सफल पूगफल कदलि रसाला। रोपे बकुल कदंब तमाला।।<br />
लगे सुभग तरु परसत धरनी। मनिमय आलबाल कल करनी।।<br />
दो0-बिबिध भाँति मंगल कलस गृह गृह रचे सँवारि।<br />
   सुर ब्रह्मादि सिहाहिं सब रघुबर पुरी निहारि।।344।।<br />
        ]]></item>
        <item><![CDATA[
भूप भवन तेहि अवसर सोहा। रचना देखि मदन मनु मोहा।।<br />
मंगल सगुन मनोहरताई। रिधि सिधि सुख संपदा सुहाई।।<br />
जनु उछाह सब सहज सुहाए। तनु धरि धरि दसरथ दसरथ गृहँ छाए।।<br />
देखन हेतु राम बैदेही। कहहु लालसा होहि न केही।।<br />
जुथ जूथ मिलि चलीं सुआसिनि। निज छबि निदरहिं मदन बिलासनि।।<br />
सकल सुमंगल सजें आरती। गावहिं जनु बहु बेष भारती।।<br />
भूपति भवन कोलाहलु होई। जाइ न बरनि समउ सुखु सोई।।<br />
कौसल्यादि राम महतारीं। प्रेम बिबस तन दसा बिसारीं।।<br />
दो0-दिए दान बिप्रन्ह बिपुल पूजि गनेस पुरारी।<br />
   प्रमुदित परम दरिद्र जनु पाइ पदारथ चारि।।345।।<br />
        ]]></item>
        <item><![CDATA[
मोद प्रमोद बिबस सब माता। चलहिं न चरन सिथिल भए गाता।।<br />
राम दरस हित अति अनुरागीं। परिछनि साजु सजन सब लागीं।।<br />
बिबिध बिधान बाजने बाजे। मंगल मुदित सुमित्राँ साजे।।<br />
हरद दूब दधि पल्लव फूला। पान पूगफल मंगल मूला।।<br />
अच्छत अंकुर लोचन लाजा। मंजुल मंजरि तुलसि बिराजा।।<br />
छुहे पुरट घट सहज सुहाए। मदन सकुन जनु नीड़ बनाए।।<br />
सगुन सुंगध न जाहिं बखानी। मंगल सकल सजहिं सब रानी।।<br />
रचीं आरतीं बहुत बिधाना। मुदित करहिं कल मंगल गाना।।<br />
दो0-कनक थार भरि मंगलन्हि कमल करन्हि लिएँ मात।<br />
   चलीं मुदित परिछनि करन पुलक पल्लवित गात।।346।।<br />
        ]]></item>
        <item><![CDATA[
धूप धूम नभु मेचक भयऊ। सावन घन घमंडु जनु ठयऊ।।<br />
सुरतरु सुमन माल सुर बरषहिं। मनहुँ बलाक अवलि मनु करषहिं।।<br />
मंजुल मनिमय बंदनिवारे। मनहुँ पाकरिपु चाप सँवारे।।<br />
प्रगटहिं दुरहिं अटन्ह पर भामिनि। चारु चपल जनु दमकहिं दामिनि।।<br />
दुंदुभि धुनि घन गरजनि घोरा। जाचक चातक दादुर मोरा।।<br />
सुर सुगन्ध सुचि बरषहिं बारी। सुखी सकल ससि पुर नर नारी।।<br />
समउ जानी गुर आयसु दीन्हा। पुर प्रबेसु रघुकुलमनि कीन्हा।।<br />
सुमिरि संभु गिरजा गनराजा। मुदित महीपति सहित समाजा।।<br />
दो0-होहिं सगुन बरषहिं सुमन सुर दुंदुभीं बजाइ।<br />
    बिबुध बधू नाचहिं मुदित मंजुल मंगल गाइ।।347।।<br />
        ]]></item>
        <item><![CDATA[
मागध सूत बंदि नट नागर। गावहिं जसु तिहु लोक उजागर।।<br />
जय धुनि बिमल बेद बर बानी। दस दिसि सुनिअ सुमंगल सानी।।<br />
बिपुल बाजने बाजन लागे। नभ सुर नगर लोग अनुरागे।।<br />
बने बराती बरनि न जाहीं। महा मुदित मन सुख न समाहीं।।<br />
पुरबासिन्ह तब राय जोहारे। देखत रामहि भए सुखारे।।<br />
करहिं निछावरि मनिगन चीरा। बारि बिलोचन पुलक सरीरा।।<br />
आरति करहिं मुदित पुर नारी। हरषहिं निरखि कुँअर बर चारी।।<br />
सिबिका सुभग ओहार उघारी। देखि दुलहिनिन्ह होहिं सुखारी।।<br />
दो0-एहि बिधि सबही देत सुखु आए राजदुआर।<br />
   मुदित मातु परुछनि करहिं बधुन्ह समेत कुमार।।348।।<br />
        ]]></item>
        <item><![CDATA[
करहिं आरती बारहिं बारा। प्रेमु प्रमोदु कहै को पारा।।<br />
भूषन मनि पट नाना जाती।।करही निछावरि अगनित भाँती।।<br />
बधुन्ह समेत देखि सुत चारी। परमानंद मगन महतारी।।<br />
पुनि पुनि सीय राम छबि देखी।।मुदित सफल जग जीवन लेखी।।<br />
सखीं सीय मुख पुनि पुनि चाही। गान करहिं निज सुकृत सराही।।<br />
बरषहिं सुमन छनहिं छन देवा। नाचहिं गावहिं लावहिं सेवा।।<br />
देखि मनोहर चारिउ जोरीं। सारद उपमा सकल ढँढोरीं।।<br />
देत न बनहिं निपट लघु लागी। एकटक रहीं रूप अनुरागीं।।<br />
दो0-निगम नीति कुल रीति करि अरघ पाँवड़े देत।<br />
   बधुन्ह सहित सुत परिछि सब चलीं लवाइ निकेत।।349।।<br />
        ]]></item>
        <item><![CDATA[
चारि सिंघासन सहज सुहाए। जनु मनोज निज हाथ बनाए।।<br />
तिन्ह पर कुअँरि कुअँर बैठारे। सादर पाय पुनित पखारे।।<br />
धूप दीप नैबेद बेद बिधि। पूजे बर दुलहिनि मंगलनिधि।।<br />
बारहिं बार आरती करहीं। ब्यजन चारु चामर सिर ढरहीं।।<br />
बस्तु अनेक निछावर होहीं। भरीं प्रमोद मातु सब सोहीं।।<br />
पावा परम तत्व जनु जोगीं। अमृत लहेउ जनु संतत रोगीं।।<br />
जनम रंक जनु पारस पावा। अंधहि लोचन लाभु सुहावा।।<br />
मूक बदन जनु सारद छाई। मानहुँ समर सूर जय पाई।।<br />
दो0-एहि सुख ते सत कोटि गुन पावहिं मातु अनंदु।।<br />
   भाइन्ह सहित बिआहि घर आए रघुकुलचंदु।।350(क)।।<br />
   लोक रीत जननी करहिं बर दुलहिनि सकुचाहिं।<br />
   मोदु बिनोदु बिलोकि बड़ रामु मनहिं मुसकाहिं।।350(ख)।।<br />
        ]]></item>
        <item><![CDATA[
देव पितर पूजे बिधि नीकी। पूजीं सकल बासना जी की।।<br />
सबहिं बंदि मागहिं बरदाना। भाइन्ह सहित राम कल्याना।।<br />
अंतरहित सुर आसिष देहीं। मुदित मातु अंचल भरि लेंहीं।।<br />
भूपति बोलि बराती लीन्हे। जान बसन मनि भूषन दीन्हे।।<br />
आयसु पाइ राखि उर रामहि। मुदित गए सब निज निज धामहि।।<br />
पुर नर नारि सकल पहिराए। घर घर बाजन लगे बधाए।।<br />
जाचक जन जाचहि जोइ जोई। प्रमुदित राउ देहिं सोइ सोई।।<br />
सेवक सकल बजनिआ नाना। पूरन किए दान सनमाना।।<br />
दो0-देंहिं असीस जोहारि सब गावहिं गुन गन गाथ।<br />
   तब गुर भूसुर सहित गृहँ गवनु कीन्ह नरनाथ।।351।।<br />
        ]]></item>
        <item><![CDATA[
जो बसिष्ठ अनुसासन दीन्ही। लोक बेद बिधि सादर कीन्ही।।<br />
भूसुर भीर देखि सब रानी। सादर उठीं भाग्य बड़ जानी।।<br />
पाय पखारि सकल अन्हवाए। पूजि भली बिधि भूप जेवाँए।।<br />
आदर दान प्रेम परिपोषे। देत असीस चले मन तोषे।।<br />
बहु बिधि कीन्हि गाधिसुत पूजा। नाथ मोहि सम धन्य न दूजा।।<br />
कीन्हि प्रसंसा भूपति भूरी। रानिन्ह सहित लीन्हि पग धूरी।।<br />
भीतर भवन दीन्ह बर बासु। मन जोगवत रह नृप रनिवासू।।<br />
पूजे गुर पद कमल बहोरी। कीन्हि बिनय उर प्रीति न थोरी।।<br />
 दो0-बधुन्ह समेत कुमार सब रानिन्ह सहित महीसु।<br />
    पुनि पुनि बंदत गुर चरन देत असीस मुनीसु।।352।।<br />
        ]]></item>
        <item><![CDATA[
बिनय कीन्हि उर अति अनुरागें। सुत संपदा राखि सब आगें।।<br />
नेगु मागि मुनिनायक लीन्हा। आसिरबादु बहुत बिधि दीन्हा।।<br />
उर धरि रामहि सीय समेता। हरषि कीन्ह गुर गवनु निकेता।।<br />
बिप्रबधू सब भूप बोलाई। चैल चारु भूषन पहिराई।।<br />
बहुरि बोलाइ सुआसिनि लीन्हीं। रुचि बिचारि पहिरावनि दीन्हीं।।<br />
नेगी नेग जोग सब लेहीं। रुचि अनुरुप भूपमनि देहीं।।<br />
प्रिय पाहुने पूज्य जे जाने। भूपति भली भाँति सनमाने।।<br />
देव देखि रघुबीर बिबाहू। बरषि प्रसून प्रसंसि उछाहू।।<br />
दो0-चले निसान बजाइ सुर निज निज पुर सुख पाइ।<br />
    कहत परसपर राम जसु प्रेम न हृदयँ समाइ।।353।।<br />
        ]]></item>
        <item><![CDATA[
सब बिधि सबहि समदि नरनाहू। रहा हृदयँ भरि पूरि उछाहू।।<br />
जहँ रनिवासु तहाँ पगु धारे। सहित बहूटिन्ह कुअँर निहारे।।<br />
लिए गोद करि मोद समेता। को कहि सकइ भयउ सुखु जेता।।<br />
बधू सप्रेम गोद बैठारीं। बार बार हियँ हरषि दुलारीं।।<br />
देखि समाजु मुदित रनिवासू। सब कें उर अनंद कियो बासू।।<br />
कहेउ भूप जिमि भयउ बिबाहू। सुनि हरषु होत सब काहू।।<br />
जनक राज गुन सीलु बड़ाई। प्रीति रीति संपदा सुहाई।।<br />
बहुबिधि भूप भाट जिमि बरनी। रानीं सब प्रमुदित सुनि करनी।।<br />
दो0-सुतन्ह समेत नहाइ नृप बोलि बिप्र गुर ग्याति।<br />
    भोजन कीन्ह अनेक बिधि घरी पंच गइ राति।।354।।<br />
        ]]></item>
        <item><![CDATA[
मंगलगान करहिं बर भामिनि। भै सुखमूल मनोहर जामिनि।।<br />
अँचइ पान सब काहूँ पाए। स्त्रग सुगंध भूषित छबि छाए।।<br />
रामहि देखि रजायसु पाई। निज निज भवन चले सिर नाई।।<br />
प्रेम प्रमोद बिनोदु बढ़ाई। समउ समाजु मनोहरताई।।<br />
कहि न सकहि सत सारद सेसू। बेद बिरंचि महेस गनेसू।।<br />
सो मै कहौं कवन बिधि बरनी। भूमिनागु सिर धरइ कि धरनी।।<br />
नृप सब भाँति सबहि सनमानी। कहि मृदु बचन बोलाई रानी।।<br />
बधू लरिकनीं पर घर आईं। राखेहु नयन पलक की नाई।।<br />
दो0-लरिका श्रमित उनीद बस सयन करावहु जाइ।<br />
   अस कहि गे बिश्रामगृहँ राम चरन चितु लाइ।।355।।<br />
        ]]></item>
        <item><![CDATA[
भूप बचन सुनि सहज सुहाए। जरित कनक मनि पलँग डसाए।।<br />
सुभग सुरभि पय फेन समाना। कोमल कलित सुपेतीं नाना।।<br />
उपबरहन बर बरनि न जाहीं। स्त्रग सुगंध मनिमंदिर माहीं।।<br />
रतनदीप सुठि चारु चँदोवा। कहत न बनइ जान जेहिं जोवा।।<br />
सेज रुचिर रचि रामु उठाए। प्रेम समेत पलँग पौढ़ाए।।<br />
अग्या पुनि पुनि भाइन्ह दीन्ही। निज निज सेज सयन तिन्ह कीन्ही।।<br />
देखि स्याम मृदु मंजुल गाता। कहहिं सप्रेम बचन सब माता।।<br />
मारग जात भयावनि भारी। केहि बिधि तात ताड़का मारी।।<br />
दो0-घोर निसाचर बिकट भट समर गनहिं नहिं काहु।।<br />
    मारे सहित सहाय किमि खल मारीच सुबाहु।।356।।<br />
        ]]></item>
        <item><![CDATA[
मुनि प्रसाद बलि तात तुम्हारी। ईस अनेक करवरें टारी।।<br />
मख रखवारी करि दुहुँ भाई। गुरु प्रसाद सब बिद्या पाई।।<br />
मुनितय तरी लगत पग धूरी। कीरति रही भुवन भरि पूरी।।<br />
कमठ पीठि पबि कूट कठोरा। नृप समाज महुँ सिव धनु तोरा।।<br />
बिस्व बिजय जसु जानकि पाई। आए भवन ब्याहि सब भाई।।<br />
सकल अमानुष करम तुम्हारे। केवल कौसिक कृपाँ सुधारे।।<br />
आजु सुफल जग जनमु हमारा। देखि तात बिधुबदन तुम्हारा।।<br />
जे दिन गए तुम्हहि बिनु देखें। ते बिरंचि जनि पारहिं लेखें।।<br />
दो0-राम प्रतोषीं मातु सब कहि बिनीत बर बैन।<br />
   सुमिरि संभु गुर बिप्र पद किए नीदबस नैन।।357।।<br />
        ]]></item>
        <item><![CDATA[
नीदउँ बदन सोह सुठि लोना। मनहुँ साँझ सरसीरुह सोना।।<br />
घर घर करहिं जागरन नारीं। देहिं परसपर मंगल गारीं।।<br />
पुरी बिराजति राजति रजनी। रानीं कहहिं बिलोकहु सजनी।।<br />
सुंदर बधुन्ह सासु लै सोई। फनिकन्ह जनु सिरमनि उर गोई।।<br />
प्रात पुनीत काल प्रभु जागे। अरुनचूड़ बर बोलन लागे।।<br />
बंदि मागधन्हि गुनगन गाए। पुरजन द्वार जोहारन आए।।<br />
बंदि बिप्र सुर गुर पितु माता। पाइ असीस मुदित सब भ्राता।।<br />
जननिन्ह सादर बदन निहारे। भूपति संग द्वार पगु धारे।।<br />
दो0-कीन्ह सौच सब सहज सुचि सरित पुनीत नहाइ।<br />
    प्रातक्रिया करि तात पहिं आए चारिउ भाइ।।358।।<br />
          नवान्हपारायण,तीसरा विश्राम<br />
        ]]></item>
        <item><![CDATA[
भूप बिलोकि लिए उर लाई। बैठै हरषि रजायसु पाई।।<br />
देखि रामु सब सभा जुड़ानी। लोचन लाभ अवधि अनुमानी।।<br />
पुनि बसिष्टु मुनि कौसिक आए। सुभग आसनन्हि मुनि बैठाए।।<br />
सुतन्ह समेत पूजि पद लागे। निरखि रामु दोउ गुर अनुरागे।।<br />
कहहिं बसिष्टु धरम इतिहासा। सुनहिं महीसु सहित रनिवासा।।<br />
मुनि मन अगम गाधिसुत करनी। मुदित बसिष्ट बिपुल बिधि बरनी।।<br />
बोले बामदेउ सब साँची। कीरति कलित लोक तिहुँ माची।।<br />
सुनि आनंदु भयउ सब काहू। राम लखन उर अधिक उछाहू।।<br />
दो0-मंगल मोद उछाह नित जाहिं दिवस एहि भाँति।<br />
   उमगी अवध अनंद भरि अधिक अधिक अधिकाति।।359।।<br />
        ]]></item>
        <item><![CDATA[
सुदिन सोधि कल कंकन छौरे। मंगल मोद बिनोद न थोरे।।<br />
नित नव सुखु सुर देखि सिहाहीं। अवध जन्म जाचहिं बिधि पाहीं।।<br />
बिस्वामित्रु चलन नित चहहीं। राम सप्रेम बिनय बस रहहीं।।<br />
दिन दिन सयगुन भूपति भाऊ। देखि सराह महामुनिराऊ।।<br />
मागत बिदा राउ अनुरागे। सुतन्ह समेत ठाढ़ भे आगे।।<br />
नाथ सकल संपदा तुम्हारी। मैं सेवकु समेत सुत नारी।।<br />
करब सदा लरिकनः पर छोहू। दरसन देत रहब मुनि मोहू।।<br />
अस कहि राउ सहित सुत रानी। परेउ चरन मुख आव न बानी।।<br />
दीन्ह असीस बिप्र बहु भाँती। चले न प्रीति रीति कहि जाती।।<br />
रामु सप्रेम संग सब भाई। आयसु पाइ फिरे पहुँचाई।।<br />
दो0-राम रूपु भूपति भगति ब्याहु उछाहु अनंदु।<br />
    जात सराहत मनहिं मन मुदित गाधिकुलचंदु।।360।।<br />
        ]]></item>
        <item><![CDATA[
बामदेव रघुकुल गुर ग्यानी। बहुरि गाधिसुत कथा बखानी।।<br />
सुनि मुनि सुजसु मनहिं मन राऊ। बरनत आपन पुन्य प्रभाऊ।।<br />
बहुरे लोग रजायसु भयऊ। सुतन्ह समेत नृपति गृहँ गयऊ।।<br />
जहँ तहँ राम ब्याहु सबु गावा। सुजसु पुनीत लोक तिहुँ छावा।।<br />
आए ब्याहि रामु घर जब तें। बसइ अनंद अवध सब तब तें।।<br />
प्रभु बिबाहँ जस भयउ उछाहू। सकहिं न बरनि गिरा अहिनाहू।।<br />
कबिकुल जीवनु पावन जानी।।राम सीय जसु मंगल खानी।।<br />
तेहि ते मैं कछु कहा बखानी। करन पुनीत हेतु निज बानी।।<br />
छं0-निज गिरा पावनि करन कारन राम जसु तुलसी कह्यो।<br />
   रघुबीर चरित अपार बारिधि पारु कबि कौनें लह्यो।।<br />
   उपबीत ब्याह उछाह मंगल सुनि जे सादर गावहीं।<br />
   बैदेहि राम प्रसाद ते जन सर्बदा सुखु पावहीं।।<br />
सो0-सिय रघुबीर बिबाहु जे सप्रेम गावहिं सुनहिं।<br />
   तिन्ह कहुँ सदा उछाहु मंगलायतन राम जसु।।361।।<br />
           मासपारायण, बारहवाँ विश्राम<br />
    इति श्रीमद्रामचरितमानसे सकलकलिकलुषबिध्वंसने<br />
            प्रथमः सोपानः समाप्तः।<br />
             (बालकाण्ड समाप्त)<br />
        ]]></item>
    </string-array>

    <string-array name="B">
        <item></item>
        <item><![CDATA[
 श्रीजानकीवल्लभो विजयते<br />
         श्रीरामचरितमानस<br />
          द्वितीय सोपान<br />
         अयोध्या-काण्ड<span id="more-8"></span><br />
            श्लोक<br />
यस्याङ्के च विभाति भूधरसुता देवापगा मस्तके<br />
भाले बालविधुर्गले च गरलं यस्योरसि व्यालराट्।<br />
सोऽयं भूतिविभूषणः सुरवरः सर्वाधिपः सर्वदा<br />
शर्वः सर्वगतः शिवः शशिनिभः श्रीशङ्करः पातु माम्।।1।।<br />
        ]]></item>
        <item><![CDATA[
प्रसन्नतां या न गताभिषेकतस्तथा न मम्ले वनवासदुःखतः।<br />
मुखाम्बुजश्री रघुनन्दनस्य मे सदास्तु सा मञ्जुलमंगलप्रदा।।2।।<br />
नीलाम्बुजश्यामलकोमलाङ्गं सीतासमारोपितवामभागम्।<br />
पाणौ महासायकचारुचापं नमामि रामं रघुवंशनाथम्।।3।।<br />
दो0-श्रीगुरु चरन सरोज रज निज मनु मुकुरु सुधारि।<br />
    बरनउँ रघुबर बिमल जसु जो दायकु फल चारि।।<br />
जब तें रामु ब्याहि घर आए। नित नव मंगल मोद बधाए।।<br />
भुवन चारिदस भूधर भारी। सुकृत मेघ बरषहि सुख बारी।।</p>
<p>रिधि सिधि संपति नदीं सुहाई। उमगि अवध अंबुधि कहुँ आई।।<br />
मनिगन पुर नर नारि सुजाती। सुचि अमोल सुंदर सब भाँती।।<br />
कहि न जाइ कछु नगर बिभूती। जनु एतनिअ बिरंचि करतूती।।<br />
सब बिधि सब पुर लोग सुखारी। रामचंद मुख चंदु निहारी।।<br />
मुदित मातु सब सखीं सहेली। फलित बिलोकि मनोरथ बेली।।<br />
राम रूपु गुनसीलु सुभाऊ। प्रमुदित होइ देखि सुनि राऊ।।<br />
दो0-सब कें उर अभिलाषु अस कहहिं मनाइ महेसु।<br />
   आप अछत जुबराज पद रामहि देउ नरेसु।।1।।<br />
        ]]></item>
        <item><![CDATA[
एक समय सब सहित समाजा। राजसभाँ रघुराजु बिराजा।।<br />
सकल सुकृत मूरति नरनाहू। राम सुजसु सुनि अतिहि उछाहू।।<br />
नृप सब रहहिं कृपा अभिलाषें। लोकप करहिं प्रीति रुख राखें।।<br />
तिभुवन तीनि काल जग माहीं। भूरि भाग दसरथ सम नाहीं।।<br />
मंगलमूल रामु सुत जासू। जो कछु कहिज थोर सबु तासू।।<br />
रायँ सुभायँ मुकुरु कर लीन्हा। बदनु बिलोकि मुकुट सम कीन्हा।।<br />
श्रवन समीप भए सित केसा। मनहुँ जरठपनु अस उपदेसा।।<br />
नृप जुबराज राम कहुँ देहू। जीवन जनम लाहु किन लेहू।।<br />
दो0-यह बिचारु उर आनि नृप सुदिनु सुअवसरु पाइ।<br />
   प्रेम पुलकि तन मुदित मन गुरहि सुनायउ जाइ।।2।।<br />
        ]]></item>
        <item><![CDATA[
कहइ भुआलु सुनिअ मुनिनायक। भए राम सब बिधि सब लायक।।<br />
सेवक सचिव सकल पुरबासी। जे हमारे अरि मित्र उदासी।।<br />
सबहि रामु प्रिय जेहि बिधि मोही। प्रभु असीस जनु तनु धरि सोही।।<br />
बिप्र सहित परिवार गोसाईं। करहिं छोहु सब रौरिहि नाई।।<br />
जे गुर चरन रेनु सिर धरहीं। ते जनु सकल बिभव बस करहीं।।<br />
मोहि सम यहु अनुभयउ न दूजें। सबु पायउँ रज पावनि पूजें।।<br />
अब अभिलाषु एकु मन मोरें। पूजहि नाथ अनुग्रह तोरें।।<br />
मुनि प्रसन्न लखि सहज सनेहू। कहेउ नरेस रजायसु देहू।।<br />
दो0-राजन राउर नामु जसु सब अभिमत दातार।<br />
 फल अनुगामी महिप मनि मन अभिलाषु तुम्हार।।3।।<br />
        ]]></item>
        <item><![CDATA[
सब बिधि गुरु प्रसन्न जियँ जानी। बोलेउ राउ रहँसि मृदु बानी।।<br />
नाथ रामु करिअहिं जुबराजू। कहिअ कृपा करि करिअ समाजू।।<br />
मोहि अछत यहु होइ उछाहू। लहहिं लोग सब लोचन लाहू।।<br />
प्रभु प्रसाद सिव सबइ निबाहीं। यह लालसा एक मन माहीं।।<br />
पुनि न सोच तनु रहउ कि जाऊ। जेहिं न होइ पाछें पछिताऊ।।<br />
सुनि मुनि दसरथ बचन सुहाए। मंगल मोद मूल मन भाए।।<br />
सुनु नृप जासु बिमुख पछिताहीं। जासु भजन बिनु जरनि न जाहीं।।<br />
भयउ तुम्हार तनय सोइ स्वामी। रामु पुनीत प्रेम अनुगामी।।<br />
दो0-बेगि बिलंबु न करिअ नृप साजिअ सबुइ समाजु।<br />
   सुदिन सुमंगलु तबहिं जब रामु होहिं जुबराजु।।4।।<br />
        ]]></item>
        <item><![CDATA[
मुदित महिपति मंदिर आए। सेवक सचिव सुमंत्रु बोलाए।।<br />
कहि जयजीव सीस तिन्ह नाए। भूप सुमंगल बचन सुनाए।।<br />
जौं पाँचहि मत लागै नीका। करहु हरषि हियँ रामहि टीका।।<br />
मंत्री मुदित सुनत प्रिय बानी। अभिमत बिरवँ परेउ जनु पानी।।<br />
बिनती सचिव करहि कर जोरी। जिअहु जगतपति बरिस करोरी।।<br />
जग मंगल भल काजु बिचारा। बेगिअ नाथ न लाइअ बारा।।<br />
नृपहि मोदु सुनि सचिव सुभाषा। बढ़त बौंड़ जनु लही सुसाखा।।<br />
दो0-कहेउ भूप मुनिराज कर जोइ जोइ आयसु होइ।<br />
   राम राज अभिषेक हित बेगि करहु सोइ सोइ।।5।।<br />
        ]]></item>
        <item><![CDATA[
हरषि मुनीस कहेउ मृदु बानी। आनहु सकल सुतीरथ पानी।।<br />
औषध मूल फूल फल पाना। कहे नाम गनि मंगल नाना।।<br />
चामर चरम बसन बहु भाँती। रोम पाट पट अगनित जाती।।<br />
मनिगन मंगल बस्तु अनेका। जो जग जोगु भूप अभिषेका।।<br />
बेद बिदित कहि सकल बिधाना। कहेउ रचहु पुर बिबिध बिताना।।<br />
सफल रसाल पूगफल केरा। रोपहु बीथिन्ह पुर चहुँ फेरा।।<br />
रचहु मंजु मनि चौकें चारू। कहहु बनावन बेगि बजारू।।<br />
पूजहु गनपति गुर कुलदेवा। सब बिधि करहु भूमिसुर सेवा।।<br />
दो0-ध्वज पताक तोरन कलस सजहु तुरग रथ नाग।<br />
   सिर धरि मुनिबर बचन सबु निज निज काजहिं लाग।।6।।<br />
        ]]></item>
        <item><![CDATA[
जो मुनीस जेहि आयसु दीन्हा। सो तेहिं काजु प्रथम जनु कीन्हा।।<br />
बिप्र साधु सुर पूजत राजा। करत राम हित मंगल काजा।।<br />
सुनत राम अभिषेक सुहावा। बाज गहागह अवध बधावा।।<br />
राम सीय तन सगुन जनाए। फरकहिं मंगल अंग सुहाए।।<br />
पुलकि सप्रेम परसपर कहहीं। भरत आगमनु सूचक अहहीं।।<br />
भए बहुत दिन अति अवसेरी। सगुन प्रतीति भेंट प्रिय केरी।।<br />
भरत सरिस प्रिय को जग माहीं। इहइ सगुन फलु दूसर नाहीं।।<br />
रामहि बंधु सोच दिन राती। अंडन्हि कमठ ह्रदउ जेहि भाँती।।<br />
दो0-एहि अवसर मंगलु परम सुनि रहँसेउ रनिवासु।<br />
    सोभत लखि बिधु बढ़त जनु बारिधि बीचि बिलासु।।7।।<br />
        ]]></item>
        <item><![CDATA[
प्रथम जाइ जिन्ह बचन सुनाए। भूषन बसन भूरि तिन्ह पाए।।<br />
प्रेम पुलकि तन मन अनुरागीं। मंगल कलस सजन सब लागीं।।<br />
चौकें चारु सुमित्राँ पुरी। मनिमय बिबिध भाँति अति रुरी।।<br />
आनँद मगन राम महतारी। दिए दान बहु बिप्र हँकारी।।<br />
पूजीं ग्रामदेबि सुर नागा। कहेउ बहोरि देन बलिभागा।।<br />
जेहि बिधि होइ राम कल्यानू। देहु दया करि सो बरदानू।।<br />
गावहिं मंगल कोकिलबयनीं। बिधुबदनीं मृगसावकनयनीं।।<br />
दो0-राम राज अभिषेकु सुनि हियँ हरषे नर नारि।<br />
    लगे सुमंगल सजन सब बिधि अनुकूल बिचारि।।8।।<br />
        ]]></item>
        <item><![CDATA[
तब नरनाहँ बसिष्ठु बोलाए। रामधाम सिख देन पठाए।।<br />
गुर आगमनु सुनत रघुनाथा। द्वार आइ पद नायउ माथा।।<br />
सादर अरघ देइ घर आने। सोरह भाँति पूजि सनमाने।।<br />
गहे चरन सिय सहित बहोरी। बोले रामु कमल कर जोरी।।<br />
सेवक सदन स्वामि आगमनू। मंगल मूल अमंगल दमनू।।<br />
तदपि उचित जनु बोलि सप्रीती। पठइअ काज नाथ असि नीती।।<br />
प्रभुता तजि प्रभु कीन्ह सनेहू। भयउ पुनीत आजु यहु गेहू।।<br />
आयसु होइ सो करौं गोसाई। सेवक लहइ स्वामि सेवकाई।।<br />
दो0-सुनि सनेह साने बचन मुनि रघुबरहि प्रसंस।<br />
    राम कस न तुम्ह कहहु अस हंस बंस अवतंस।।9।।<br />
        ]]></item>
        <item><![CDATA[
बरनि राम गुन सीलु सुभाऊ। बोले प्रेम पुलकि मुनिराऊ।।<br />
भूप सजेउ अभिषेक समाजू। चाहत देन तुम्हहि जुबराजू।।<br />
राम करहु सब संजम आजू। जौं बिधि कुसल निबाहै काजू।।<br />
गुरु सिख देइ राय पहिं गयउ। राम हृदयँ अस बिसमउ भयऊ।।<br />
जनमे एक संग सब भाई। भोजन सयन केलि लरिकाई।।<br />
करनबेध उपबीत बिआहा। संग संग सब भए उछाहा।।<br />
बिमल बंस यहु अनुचित एकू। बंधु बिहाइ बड़ेहि अभिषेकू।।<br />
प्रभु सप्रेम पछितानि सुहाई। हरउ भगत मन कै कुटिलाई।।<br />
दो0-तेहि अवसर आए लखन मगन प्रेम आनंद।<br />
    सनमाने प्रिय बचन कहि रघुकुल कैरव चंद।।10।।<br />
        ]]></item>
        <item><![CDATA[
बाजहिं बाजने बिबिध बिधाना। पुर प्रमोदु नहिं जाइ बखाना।।<br />
भरत आगमनु सकल मनावहिं। आवहुँ बेगि नयन फलु पावहिं।।<br />
हाट बाट घर गलीं अथाई। कहहिं परसपर लोग लोगाई।।<br />
कालि लगन भलि केतिक बारा। पूजिहि बिधि अभिलाषु हमारा।।<br />
कनक सिंघासन सीय समेता। बैठहिं रामु होइ चित चेता।।<br />
सकल कहहिं कब होइहि काली। बिघन मनावहिं देव कुचाली।।<br />
तिन्हहि सोहाइ न अवध बधावा। चोरहि चंदिनि राति न भावा।।<br />
सारद बोलि बिनय सुर करहीं। बारहिं बार पाय लै परहीं।।<br />
दो0-बिपति हमारि बिलोकि बड़ि मातु करिअ सोइ आजु।<br />
    रामु जाहिं बन राजु तजि होइ सकल सुरकाजु।।11।।<br />
        ]]></item>
        <item><![CDATA[
सुनि सुर बिनय ठाढ़ि पछिताती। भइउँ सरोज बिपिन हिमराती।।<br />
देखि देव पुनि कहहिं निहोरी। मातु तोहि नहिं थोरिउ खोरी।।<br />
बिसमय हरष रहित रघुराऊ। तुम्ह जानहु सब राम प्रभाऊ।।<br />
जीव करम बस सुख दुख भागी। जाइअ अवध देव हित लागी।।<br />
बार बार गहि चरन सँकोचौ। चली बिचारि बिबुध मति पोची।।<br />
ऊँच निवासु नीचि करतूती। देखि न सकहिं पराइ बिभूती।।<br />
आगिल काजु बिचारि बहोरी। करहहिं चाह कुसल कबि मोरी।।<br />
हरषि हृदयँ दसरथ पुर आई। जनु ग्रह दसा दुसह दुखदाई।।<br />
दो0-नामु मंथरा मंदमति चेरी कैकेइ केरि।<br />
   अजस पेटारी ताहि करि गई गिरा मति फेरि।।12।।<br />
        ]]></item>
        <item><![CDATA[
दीख मंथरा नगरु बनावा। मंजुल मंगल बाज बधावा।।<br />
पूछेसि लोगन्ह काह उछाहू। राम तिलकु सुनि भा उर दाहू।।<br />
करइ बिचारु कुबुद्धि कुजाती। होइ अकाजु कवनि बिधि राती।।<br />
देखि लागि मधु कुटिल किराती। जिमि गवँ तकइ लेउँ केहि भाँती।।<br />
भरत मातु पहिं गइ बिलखानी। का अनमनि हसि कह हँसि रानी।।<br />
ऊतरु देइ न लेइ उसासू। नारि चरित करि ढारइ आँसू।।<br />
हँसि कह रानि गालु बड़ तोरें। दीन्ह लखन सिख अस मन मोरें।।<br />
तबहुँ न बोल चेरि बड़ि पापिनि। छाड़इ स्वास कारि जनु साँपिनि।।<br />
दो0-सभय रानि कह कहसि किन कुसल रामु महिपालु।<br />
   लखनु भरतु रिपुदमनु सुनि भा कुबरी उर सालु।।13।।<br />
        ]]></item>
        <item><![CDATA[
कत सिख देइ हमहि कोउ माई। गालु करब केहि कर बलु पाई।।<br />
रामहि छाड़ि कुसल केहि आजू। जेहि जनेसु देइ जुबराजू।।<br />
भयउ कौसिलहि बिधि अति दाहिन। देखत गरब रहत उर नाहिन।।<br />
देखेहु कस न जाइ सब सोभा। जो अवलोकि मोर मनु छोभा।।<br />
पूतु बिदेस न सोचु तुम्हारें। जानति हहु बस नाहु हमारें।।<br />
नीद बहुत प्रिय सेज तुराई। लखहु न भूप कपट चतुराई।।<br />
सुनि प्रिय बचन मलिन मनु जानी। झुकी रानि अब रहु अरगानी।।<br />
पुनि अस कबहुँ कहसि घरफोरी। तब धरि जीभ कढ़ावउँ तोरी।।<br />
दो0-काने खोरे कूबरे कुटिल कुचाली जानि।<br />
   तिय बिसेषि पुनि चेरि कहि भरतमातु मुसुकानि।।14।।<br />
        ]]></item>
        <item><![CDATA[
प्रियबादिनि सिख दीन्हिउँ तोही। सपनेहुँ तो पर कोपु न मोही।।<br />
सुदिनु सुमंगल दायकु सोई। तोर कहा फुर जेहि दिन होई।।<br />
जेठ स्वामि सेवक लघु भाई। यह दिनकर कुल रीति सुहाई।।<br />
राम तिलकु जौं साँचेहुँ काली। देउँ मागु मन भावत आली।।<br />
कौसल्या सम सब महतारी। रामहि सहज सुभायँ पिआरी।।<br />
मो पर करहिं सनेहु बिसेषी। मैं करि प्रीति परीछा देखी।।<br />
जौं बिधि जनमु देइ करि छोहू। होहुँ राम सिय पूत पुतोहू।।<br />
प्रान तें अधिक रामु प्रिय मोरें। तिन्ह कें तिलक छोभु कस तोरें।।<br />
दो0-भरत सपथ तोहि सत्य कहु परिहरि कपट दुराउ।<br />
   हरष समय बिसमउ करसि कारन मोहि सुनाउ।।15।।<br />
        ]]></item>
        <item><![CDATA[
एकहिं बार आस सब पूजी। अब कछु कहब जीभ करि दूजी।।<br />
फोरै जोगु कपारु अभागा। भलेउ कहत दुख रउरेहि लागा।।<br />
कहहिं झूठि फुरि बात बनाई। ते प्रिय तुम्हहि करुइ मैं माई।।<br />
हमहुँ कहबि अब ठकुरसोहाती। नाहिं त मौन रहब दिनु राती।।<br />
करि कुरूप बिधि परबस कीन्हा। बवा सो लुनिअ लहिअ जो दीन्हा।।<br />
कोउ नृप होउ हमहि का हानी। चेरि छाड़ि अब होब कि रानी।।<br />
जारै जोगु सुभाउ हमारा। अनभल देखि न जाइ तुम्हारा।।<br />
तातें कछुक बात अनुसारी। छमिअ देबि बड़ि चूक हमारी।।<br />
दो0-गूढ़ कपट प्रिय बचन सुनि तीय अधरबुधि रानि।<br />
   सुरमाया बस बैरिनिहि सुह्द जानि पतिआनि।।16।।<br />
        ]]></item>
        <item><![CDATA[
सादर पुनि पुनि पूँछति ओही। सबरी गान मृगी जनु मोही।।<br />
तसि मति फिरी अहइ जसि भाबी। रहसी चेरि घात जनु फाबी।।<br />
तुम्ह पूँछहु मैं कहत डेराऊँ। धरेउ मोर घरफोरी नाऊँ।।<br />
सजि प्रतीति बहुबिधि गढ़ि छोली। अवध साढ़साती तब बोली।।<br />
प्रिय सिय रामु कहा तुम्ह रानी। रामहि तुम्ह प्रिय सो फुरि बानी।।<br />
रहा प्रथम अब ते दिन बीते। समउ फिरें रिपु होहिं पिंरीते।।<br />
भानु कमल कुल पोषनिहारा। बिनु जल जारि करइ सोइ छारा।।<br />
जरि तुम्हारि चह सवति उखारी। रूँधहु करि उपाउ बर बारी।।<br />
दो0-तुम्हहि न सोचु सोहाग बल निज बस जानहु राउ।<br />
    मन मलीन मुह मीठ नृप राउर सरल सुभाउ।।17।।<br />
        ]]></item>
        <item><![CDATA[
चतुर गँभीर राम महतारी। बीचु पाइ निज बात सँवारी।।<br />
पठए भरतु भूप ननिअउरें। राम मातु मत जानव रउरें।।<br />
सेवहिं सकल सवति मोहि नीकें। गरबित भरत मातु बल पी कें।।<br />
सालु तुम्हार कौसिलहि माई। कपट चतुर नहिं होइ जनाई।।<br />
राजहि तुम्ह पर प्रेमु बिसेषी। सवति सुभाउ सकइ नहिं देखी।।<br />
रची प्रंपचु भूपहि अपनाई। राम तिलक हित लगन धराई।।<br />
यह कुल उचित राम कहुँ टीका। सबहि सोहाइ मोहि सुठि नीका।।<br />
आगिलि बात समुझि डरु मोही। देउ दैउ फिरि सो फलु ओही।।<br />
दो0-रचि पचि कोटिक कुटिलपन कीन्हेसि कपट प्रबोधु।।<br />
   कहिसि कथा सत सवति कै जेहि बिधि बाढ़ बिरोधु।।18।।<br />
        ]]></item>
        <item><![CDATA[
भावी बस प्रतीति उर आई। पूँछ रानि पुनि सपथ देवाई।।<br />
का पूछहुँ तुम्ह अबहुँ न जाना। निज हित अनहित पसु पहिचाना।।<br />
भयउ पाखु दिन सजत समाजू। तुम्ह पाई सुधि मोहि सन आजू।।<br />
खाइअ पहिरिअ राज तुम्हारें। सत्य कहें नहिं दोषु हमारें।।<br />
जौं असत्य कछु कहब बनाई। तौ बिधि देइहि हमहि सजाई।।<br />
रामहि तिलक कालि जौं भयऊ।þ तुम्ह कहुँ बिपति बीजु बिधि बयऊ।।<br />
रेख खँचाइ कहउँ बलु भाषी। भामिनि भइहु दूध कइ माखी।।<br />
जौं सुत सहित करहु सेवकाई। तौ घर रहहु न आन उपाई।।<br />
दो0-कद्रूँ बिनतहि दीन्ह दुखु तुम्हहि कौसिलाँ देब।<br />
    भरतु बंदिगृह सेइहहिं लखनु राम के नेब।।19।।<br />
        ]]></item>
        <item><![CDATA[
कैकयसुता सुनत कटु बानी। कहि न सकइ कछु सहमि सुखानी।।<br />
तन पसेउ कदली जिमि काँपी। कुबरीं दसन जीभ तब चाँपी।।<br />
कहि कहि कोटिक कपट कहानी। धीरजु धरहु प्रबोधिसि रानी।।<br />
फिरा करमु प्रिय लागि कुचाली। बकिहि सराहइ मानि मराली।।<br />
सुनु मंथरा बात फुरि तोरी। दहिनि आँखि नित फरकइ मोरी।।<br />
दिन प्रति देखउँ राति कुसपने। कहउँ न तोहि मोह बस अपने।।<br />
काह करौ सखि सूध सुभाऊ। दाहिन बाम न जानउँ काऊ।।<br />
दो0-अपने चलत न आजु लगि अनभल काहुक कीन्ह।<br />
    केहिं अघ एकहि बार मोहि दैअँ दुसह दुखु दीन्ह।।20।।<br />
        ]]></item>
        <item><![CDATA[
नैहर जनमु भरब बरु जाइ। जिअत न करबि सवति सेवकाई।।<br />
अरि बस दैउ जिआवत जाही। मरनु नीक तेहि जीवन चाही।।<br />
दीन बचन कह बहुबिधि रानी। सुनि कुबरीं तियमाया ठानी।।<br />
अस कस कहहु मानि मन ऊना। सुखु सोहागु तुम्ह कहुँ दिन दूना।।<br />
जेहिं राउर अति अनभल ताका। सोइ पाइहि यहु फलु परिपाका।।<br />
जब तें कुमत सुना मैं स्वामिनि। भूख न बासर नींद न जामिनि।।<br />
पूँछेउ गुनिन्ह रेख तिन्ह खाँची। भरत भुआल होहिं यह साँची।।<br />
भामिनि करहु त कहौं उपाऊ। है तुम्हरीं सेवा बस राऊ।।<br />
दो0-परउँ कूप तुअ बचन पर सकउँ पूत पति त्यागि।<br />
   कहसि मोर दुखु देखि बड़ कस न करब हित लागि।।21।।<br />
        ]]></item>
        <item><![CDATA[
कुबरीं करि कबुली कैकेई। कपट छुरी उर पाहन टेई।।<br />
लखइ न रानि निकट दुखु कैंसे। चरइ हरित तिन बलिपसु जैसें।।<br />
सुनत बात मृदु अंत कठोरी। देति मनहुँ मधु माहुर घोरी।।<br />
कहइ चेरि सुधि अहइ कि नाही। स्वामिनि कहिहु कथा मोहि पाहीं।।<br />
दुइ बरदान भूप सन थाती। मागहु आजु जुड़ावहु छाती।।<br />
सुतहि राजु रामहि बनवासू। देहु लेहु सब सवति हुलासु।।<br />
भूपति राम सपथ जब करई। तब मागेहु जेहिं बचनु न टरई।।<br />
होइ अकाजु आजु निसि बीतें। बचनु मोर प्रिय मानेहु जी तें।।<br />
दो0-बड़ कुघातु करि पातकिनि कहेसि कोपगृहँ जाहु।<br />
   काजु सँवारेहु सजग सबु सहसा जनि पतिआहु।।22।।<br />
        ]]></item>
        <item><![CDATA[
कुबरिहि रानि प्रानप्रिय जानी। बार बार बड़ि बुद्धि बखानी।।<br />
तोहि सम हित न मोर संसारा। बहे जात कइ भइसि अधारा।।<br />
जौं बिधि पुरब मनोरथु काली। करौं तोहि चख पूतरि आली।।<br />
बहुबिधि चेरिहि आदरु देई। कोपभवन गवनि कैकेई।।<br />
बिपति बीजु बरषा रितु चेरी। भुइँ भइ कुमति कैकेई केरी।।<br />
पाइ कपट जलु अंकुर जामा। बर दोउ दल दुख फल परिनामा।।<br />
कोप समाजु साजि सबु सोई। राजु करत निज कुमति बिगोई।।<br />
राउर नगर कोलाहलु होई। यह कुचालि कछु जान न कोई।।<br />
दो0-प्रमुदित पुर नर नारि। सब सजहिं सुमंगलचार।<br />
   एक प्रबिसहिं एक निर्गमहिं भीर भूप दरबार।।23।।<br />

        ]]></item>
        <item><![CDATA[
बाल सखा सुन हियँ हरषाहीं। मिलि दस पाँच राम पहिं जाहीं।।<br />
प्रभु आदरहिं प्रेमु पहिचानी। पूँछहिं कुसल खेम मृदु बानी।।<br />
फिरहिं भवन प्रिय आयसु पाई। करत परसपर राम बड़ाई।।<br />
को रघुबीर सरिस संसारा। सीलु सनेह निबाहनिहारा।<br />
जेंहि जेंहि जोनि करम बस भ्रमहीं। तहँ तहँ ईसु देउ यह हमहीं।।<br />
सेवक हम स्वामी सियनाहू। होउ नात यह ओर निबाहू।।<br />
अस अभिलाषु नगर सब काहू। कैकयसुता ह्दयँ अति दाहू।।<br />
को न कुसंगति पाइ नसाई। रहइ न नीच मतें चतुराई।।<br />
दो0-साँस समय सानंद नृपु गयउ कैकेई गेहँ।<br />
   गवनु निठुरता निकट किय जनु धरि देह सनेहँ।।24।।<br />
        ]]></item>
        <item><![CDATA[
कोपभवन सुनि सकुचेउ राउ। भय बस अगहुड़ परइ न पाऊ।।<br />
सुरपति बसइ बाहँबल जाके। नरपति सकल रहहिं रुख ताकें।।<br />
सो सुनि तिय रिस गयउ सुखाई। देखहु काम प्रताप बड़ाई।।<br />
सूल कुलिस असि अँगवनिहारे। ते रतिनाथ सुमन सर मारे।।<br />
सभय नरेसु प्रिया पहिं गयऊ। देखि दसा दुखु दारुन भयऊ।।<br />
भूमि सयन पटु मोट पुराना। दिए डारि तन भूषण नाना।।<br />
कुमतिहि कसि कुबेषता फाबी। अन अहिवातु सूच जनु भाबी।।<br />
जाइ निकट नृपु कह मृदु बानी। प्रानप्रिया केहि हेतु रिसानी।।<br />
छं0-केहि हेतु रानि रिसानि परसत पानि पतिहि नेवारई।<br />
   मानहुँ सरोष भुअंग भामिनि बिषम भाँति निहारई।।<br />
   दोउ बासना रसना दसन बर मरम ठाहरु देखई।<br />
   तुलसी नृपति भवतब्यता बस काम कौतुक लेखई।।<br />
सो0-बार बार कह राउ सुमुखि सुलोचिनि पिकबचनि।<br />
   कारन मोहि सुनाउ गजगामिनि निज कोप कर।।25।।<br />
        ]]></item>
        <item><![CDATA[
अनहित तोर प्रिया केइँ कीन्हा। केहि दुइ सिर केहि जमु चह लीन्हा।।<br />
कहु केहि रंकहि करौ नरेसू। कहु केहि नृपहि निकासौं देसू।।<br />
सकउँ तोर अरि अमरउ मारी। काह कीट बपुरे नर नारी।।<br />
जानसि मोर सुभाउ बरोरू। मनु तव आनन चंद चकोरू।।<br />
प्रिया प्रान सुत सरबसु मोरें। परिजन प्रजा सकल बस तोरें।।<br />
जौं कछु कहौ कपटु करि तोही। भामिनि राम सपथ सत मोही।।<br />
बिहसि मागु मनभावति बाता। भूषन सजहि मनोहर गाता।।<br />
घरी कुघरी समुझि जियँ देखू। बेगि प्रिया परिहरहि कुबेषू।।<br />
दो0-यह सुनि मन गुनि सपथ बड़ि बिहसि उठी मतिमंद।<br />
   भूषन सजति बिलोकि मृगु मनहुँ किरातिनि फंद।।26।।<br />
        ]]></item>
        <item><![CDATA[
पुनि कह राउ सुह्रद जियँ जानी। प्रेम पुलकि मृदु मंजुल बानी।।<br />
भामिनि भयउ तोर मनभावा। घर घर नगर अनंद बधावा।।<br />
रामहि देउँ कालि जुबराजू। सजहि सुलोचनि मंगल साजू।।<br />
दलकि उठेउ सुनि ह्रदउ कठोरू। जनु छुइ गयउ पाक बरतोरू।।<br />
ऐसिउ पीर बिहसि तेहि गोई। चोर नारि जिमि प्रगटि न रोई।।<br />
लखहिं न भूप कपट चतुराई। कोटि कुटिल मनि गुरू पढ़ाई।।<br />
जद्यपि नीति निपुन नरनाहू। नारिचरित जलनिधि अवगाहू।।<br />
कपट सनेहु बढ़ाइ बहोरी। बोली बिहसि नयन मुहु मोरी।।<br />
दो0-मागु मागु पै कहहु पिय कबहुँ न देहु न लेहु।<br />
   देन कहेहु बरदान दुइ तेउ पावत संदेहु।।27।।<br />
        ]]></item>
        <item><![CDATA[
जानेउँ मरमु राउ हँसि कहई। तुम्हहि कोहाब परम प्रिय अहई।।<br />
थाति राखि न मागिहु काऊ। बिसरि गयउ मोहि भोर सुभाऊ।।<br />
झूठेहुँ हमहि दोषु जनि देहू। दुइ कै चारि मागि मकु लेहू।।<br />
रघुकुल रीति सदा चलि आई। प्रान जाहुँ बरु बचनु न जाई।।<br />
नहिं असत्य सम पातक पुंजा। गिरि सम होहिं कि कोटिक गुंजा।।<br />
सत्यमूल सब सुकृत सुहाए। बेद पुरान बिदित मनु गाए।।<br />
तेहि पर राम सपथ करि आई। सुकृत सनेह अवधि रघुराई।।<br />
बात दृढ़ाइ कुमति हँसि बोली। कुमत कुबिहग कुलह जनु खोली।।<br />
दो0-भूप मनोरथ सुभग बनु सुख सुबिहंग समाजु।<br />
   भिल्लनि जिमि छाड़न चहति बचनु भयंकरु बाजु।।28।।<br />
 मासपारायण, तेरहवाँ विश्राम<br />
        ]]></item>
        <item><![CDATA[
सुनहु प्रानप्रिय भावत जी का। देहु एक बर भरतहि टीका।।<br />
मागउँ दूसर बर कर जोरी। पुरवहु नाथ मनोरथ मोरी।।<br />
तापस बेष बिसेषि उदासी। चौदह बरिस रामु बनबासी।।<br />
सुनि मृदु बचन भूप हियँ सोकू। ससि कर छुअत बिकल जिमि कोकू।।<br />
गयउ सहमि नहिं कछु कहि आवा। जनु सचान बन झपटेउ लावा।।<br />
बिबरन भयउ निपट नरपालू। दामिनि हनेउ मनहुँ तरु तालू।।<br />
माथे हाथ मूदि दोउ लोचन। तनु धरि सोचु लाग जनु सोचन।।<br />
मोर मनोरथु सुरतरु फूला। फरत करिनि जिमि हतेउ समूला।।<br />
अवध उजारि कीन्हि कैकेईं। दीन्हसि अचल बिपति कै नेईं।।<br />
दो0-कवनें अवसर का भयउ गयउँ नारि बिस्वास।<br />
   जोग सिद्धि फल समय जिमि जतिहि अबिद्या नास।।29।।<br />
        ]]></item>
        <item><![CDATA[
एहि बिधि राउ मनहिं मन झाँखा। देखि कुभाँति कुमति मन माखा।।<br />
भरतु कि राउर पूत न होहीं। आनेहु मोल बेसाहि कि मोही।।<br />
जो सुनि सरु अस लाग तुम्हारें। काहे न बोलहु बचनु सँभारे।।<br />
देहु उतरु अनु करहु कि नाहीं। सत्यसंध तुम्ह रघुकुल माहीं।।<br />
देन कहेहु अब जनि बरु देहू। तजहुँ सत्य जग अपजसु लेहू।।<br />
सत्य सराहि कहेहु बरु देना। जानेहु लेइहि मागि चबेना।।<br />
सिबि दधीचि बलि जो कछु भाषा। तनु धनु तजेउ बचन पनु राखा।।<br />
अति कटु बचन कहति कैकेई। मानहुँ लोन जरे पर देई।।<br />
दो0-धरम धुरंधर धीर धरि नयन उघारे रायँ।<br />
   सिरु धुनि लीन्हि उसास असि मारेसि मोहि कुठायँ।।30।।<br />
        ]]></item>
        <item><![CDATA[
आगें दीखि जरत रिस भारी। मनहुँ रोष तरवारि उघारी।।<br />
मूठि कुबुद्धि धार निठुराई। धरी कूबरीं सान बनाई।।<br />
लखी महीप कराल कठोरा। सत्य कि जीवनु लेइहि मोरा।।<br />
बोले राउ कठिन करि छाती। बानी सबिनय तासु सोहाती।।<br />
प्रिया बचन कस कहसि कुभाँती। भीर प्रतीति प्रीति करि हाँती।।<br />
मोरें भरतु रामु दुइ आँखी। सत्य कहउँ करि संकरू साखी।।<br />
अवसि दूतु मैं पठइब प्राता। ऐहहिं बेगि सुनत दोउ भ्राता।।<br />
सुदिन सोधि सबु साजु सजाई। देउँ भरत कहुँ राजु बजाई।।<br />
दो0- लोभु न रामहि राजु कर बहुत भरत पर प्रीति।<br />
   मैं बड़ छोट बिचारि जियँ करत रहेउँ नृपनीति।।31।।<br />
        ]]></item>
        <item><![CDATA[
राम सपथ सत कहुउँ सुभाऊ। राममातु कछु कहेउ न काऊ।।<br />
मैं सबु कीन्ह तोहि बिनु पूँछें। तेहि तें परेउ मनोरथु छूछें।।<br />
रिस परिहरू अब मंगल साजू। कछु दिन गएँ भरत जुबराजू।।<br />
एकहि बात मोहि दुखु लागा। बर दूसर असमंजस मागा।।<br />
अजहुँ हृदय जरत तेहि आँचा। रिस परिहास कि साँचेहुँ साँचा।।<br />
कहु तजि रोषु राम अपराधू। सबु कोउ कहइ रामु सुठि साधू।।<br />
तुहूँ सराहसि करसि सनेहू। अब सुनि मोहि भयउ संदेहू।।<br />
जासु सुभाउ अरिहि अनुकूला। सो किमि करिहि मातु प्रतिकूला।।<br />
दो0- प्रिया हास रिस परिहरहि मागु बिचारि बिबेकु।<br />
    जेहिं देखाँ अब नयन भरि भरत राज अभिषेकु।।32।।<br />
        ]]></item>
        <item><![CDATA[
जिऐ मीन बरू बारि बिहीना। मनि बिनु फनिकु जिऐ दुख दीना।।<br />
कहउँ सुभाउ न छलु मन माहीं। जीवनु मोर राम बिनु नाहीं।।<br />
समुझि देखु जियँ प्रिया प्रबीना। जीवनु राम दरस आधीना।।<br />
सुनि म्रदु बचन कुमति अति जरई। मनहुँ अनल आहुति घृत परई।।<br />
कहइ करहु किन कोटि उपाया। इहाँ न लागिहि राउरि माया।।<br />
देहु कि लेहु अजसु करि नाहीं। मोहि न बहुत प्रपंच सोहाहीं।<br />
रामु साधु तुम्ह साधु सयाने। राममातु भलि सब पहिचाने।।<br />
जस कौसिलाँ मोर भल ताका। तस फलु उन्हहि देउँ करि साका।।<br />
दो0-होत प्रात मुनिबेष धरि जौं न रामु बन जाहिं।<br />
   मोर मरनु राउर अजस नृप समुझिअ मन माहिं।।33।।<br />
        ]]></item>
        <item><![CDATA[
अस कहि कुटिल भई उठि ठाढ़ी। मानहुँ रोष तरंगिनि बाढ़ी।।<br />
पाप पहार प्रगट भइ सोई। भरी क्रोध जल जाइ न जोई।।<br />
दोउ बर कूल कठिन हठ धारा। भवँर कूबरी बचन प्रचारा।।<br />
ढाहत भूपरूप तरु मूला। चली बिपति बारिधि अनुकूला।।<br />
लखी नरेस बात फुरि साँची। तिय मिस मीचु सीस पर नाची।।<br />
गहि पद बिनय कीन्ह बैठारी। जनि दिनकर कुल होसि कुठारी।।<br />
मागु माथ अबहीं देउँ तोही। राम बिरहँ जनि मारसि मोही।।<br />
राखु राम कहुँ जेहि तेहि भाँती। नाहिं त जरिहि जनम भरि छाती।।<br />
दो0-देखी ब्याधि असाध नृपु परेउ धरनि धुनि माथ।<br />
   कहत परम आरत बचन राम राम रघुनाथ।।34।।<br />
        ]]></item>
        <item><![CDATA[
ब्याकुल राउ सिथिल सब गाता। करिनि कलपतरु मनहुँ निपाता।।<br />
कंठु सूख मुख आव न बानी। जनु पाठीनु दीन बिनु पानी।।<br />
पुनि कह कटु कठोर कैकेई। मनहुँ घाय महुँ माहुर देई।।<br />
जौं अंतहुँ अस करतबु रहेऊ। मागु मागु तुम्ह केहिं बल कहेऊ।।<br />
दुइ कि होइ एक समय भुआला। हँसब ठठाइ फुलाउब गाला।।<br />
दानि कहाउब अरु कृपनाई। होइ कि खेम कुसल रौताई।।<br />
छाड़हु बचनु कि धीरजु धरहू। जनि अबला जिमि करुना करहू।।<br />
तनु तिय तनय धामु धनु धरनी। सत्यसंध कहुँ तृन सम बरनी।।<br />
दो0-मरम बचन सुनि राउ कह कहु कछु दोषु न तोर।<br />
   लागेउ तोहि पिसाच जिमि कालु कहावत मोर।।35।।û<br />
        ]]></item>
        <item><![CDATA[
चहत न भरत भूपतहि भोरें। बिधि बस कुमति बसी जिय तोरें।।<br />
सो सबु मोर पाप परिनामू। भयउ कुठाहर जेहिं बिधि बामू।।<br />
सुबस बसिहि फिरि अवध सुहाई। सब गुन धाम राम प्रभुताई।।<br />
करिहहिं भाइ सकल सेवकाई। होइहि तिहुँ पुर राम बड़ाई।।<br />
तोर कलंकु मोर पछिताऊ। मुएहुँ न मिटहि न जाइहि काऊ।।<br />
अब तोहि नीक लाग करु सोई। लोचन ओट बैठु मुहु गोई।।<br />
जब लगि जिऔं कहउँ कर जोरी। तब लगि जनि कछु कहसि बहोरी।।<br />
फिरि पछितैहसि अंत अभागी। मारसि गाइ नहारु लागी।।<br />
दो0-परेउ राउ कहि कोटि बिधि काहे करसि निदानु।<br />
   कपट सयानि न कहति कछु जागति मनहुँ मसानु।।36।।<br />
        ]]></item>
        <item><![CDATA[
राम राम रट बिकल भुआलू। जनु बिनु पंख बिहंग बेहालू।।<br />
हृदयँ मनाव भोरु जनि होई। रामहि जाइ कहै जनि कोई।।<br />
उदउ करहु जनि रबि रघुकुल गुर। अवध बिलोकि सूल होइहि उर।।<br />
भूप प्रीति कैकइ कठिनाई। उभय अवधि बिधि रची बनाई।।<br />
बिलपत नृपहि भयउ भिनुसारा। बीना बेनु संख धुनि द्वारा।।<br />
पढ़हिं भाट गुन गावहिं गायक। सुनत नृपहि जनु लागहिं सायक।।<br />
मंगल सकल सोहाहिं न कैसें। सहगामिनिहि बिभूषन जैसें।।<br />
तेहिं निसि नीद परी नहि काहू। राम दरस लालसा उछाहू।।<br />
दो0-द्वार भीर सेवक सचिव कहहिं उदित रबि देखि।<br />
   जागेउ अजहुँ न अवधपति कारनु कवनु बिसेषि।।37।।<br />
        ]]></item>
        <item><![CDATA[
पछिले पहर भूपु नित जागा। आजु हमहि बड़ अचरजु लागा।।<br />
जाहु सुमंत्र जगावहु जाई। कीजिअ काजु रजायसु पाई।।<br />
गए सुमंत्रु तब राउर माही। देखि भयावन जात डेराहीं।।<br />
धाइ खाइ जनु जाइ न हेरा। मानहुँ बिपति बिषाद बसेरा।।<br />
पूछें कोउ न ऊतरु देई। गए जेंहिं भवन भूप कैकैई।।<br />
कहि जयजीव बैठ सिरु नाई। दैखि भूप गति गयउ सुखाई।।<br />
सोच बिकल बिबरन महि परेऊ। मानहुँ कमल मूलु परिहरेऊ।।<br />
सचिउ सभीत सकइ नहिं पूँछी। बोली असुभ भरी सुभ छूछी।।<br />
दो0-परी न राजहि नीद निसि हेतु जान जगदीसु।<br />
    रामु रामु रटि भोरु किय कहइ न मरमु महीसु।।38।।<br />
        ]]></item>
        <item><![CDATA[
आनहु रामहि बेगि बोलाई। समाचार तब पूँछेहु आई।।<br />
चलेउ सुमंत्र राय रूख जानी। लखी कुचालि कीन्हि कछु रानी।।<br />
सोच बिकल मग परइ न पाऊ। रामहि बोलि कहिहि का राऊ।।<br />
उर धरि धीरजु गयउ दुआरें। पूछँहिं सकल देखि मनु मारें।।<br />
समाधानु करि सो सबही का। गयउ जहाँ दिनकर कुल टीका।।<br />
रामु सुमंत्रहि आवत देखा। आदरु कीन्ह पिता सम लेखा।।<br />
निरखि बदनु कहि भूप रजाई। रघुकुलदीपहि चलेउ लेवाई।।<br />
रामु कुभाँति सचिव सँग जाहीं। देखि लोग जहँ तहँ बिलखाहीं।।<br />
दो0-जाइ दीख रघुबंसमनि नरपति निपट कुसाजु।।<br />
    सहमि परेउ लखि सिंघिनिहि मनहुँ बृद्ध गजराजु।।39।।<br />
        ]]></item>
        <item><![CDATA[
सूखहिं अधर जरइ सबु अंगू। मनहुँ दीन मनिहीन भुअंगू।।<br />
सरुष समीप दीखि कैकेई। मानहुँ मीचु घरी गनि लेई।।<br />
करुनामय मृदु राम सुभाऊ। प्रथम दीख दुखु सुना न काऊ।।<br />
तदपि धीर धरि समउ बिचारी। पूँछी मधुर बचन महतारी।।<br />
मोहि कहु मातु तात दुख कारन। करिअ जतन जेहिं होइ निवारन।।<br />
सुनहु राम सबु कारन एहू। राजहि तुम पर बहुत सनेहू।।<br />
देन कहेन्हि मोहि दुइ बरदाना। मागेउँ जो कछु मोहि सोहाना।<br />
सो सुनि भयउ भूप उर सोचू। छाड़ि न सकहिं तुम्हार सँकोचू।।<br />
दो0-सुत सनेह इत बचनु उत संकट परेउ नरेसु।<br />
    सकहु न आयसु धरहु सिर मेटहु कठिन कलेसु।।40।।<br />
        ]]></item>
        <item><![CDATA[
निधरक बैठि कहइ कटु बानी। सुनत कठिनता अति अकुलानी।।<br />
जीभ कमान बचन सर नाना। मनहुँ महिप मृदु लच्छ समाना।।<br />
जनु कठोरपनु धरें सरीरू। सिखइ धनुषबिद्या बर बीरू।।<br />
सब प्रसंगु रघुपतिहि सुनाई। बैठि मनहुँ तनु धरि निठुराई।।<br />
मन मुसकाइ भानुकुल भानु। रामु सहज आनंद निधानू।।<br />
बोले बचन बिगत सब दूषन। मृदु मंजुल जनु बाग बिभूषन।।<br />
सुनु जननी सोइ सुतु बड़भागी। जो पितु मातु बचन अनुरागी।।<br />
तनय मातु पितु तोषनिहारा। दुर्लभ जननि सकल संसारा।।<br />
दो0-मुनिगन मिलनु बिसेषि बन सबहि भाँति हित मोर।<br />
    तेहि महँ पितु आयसु बहुरि संमत जननी तोर।।41।।<br />
        ]]></item>
        <item><![CDATA[
भरत प्रानप्रिय पावहिं राजू। बिधि सब बिधि मोहि सनमुख आजु।<br />
जों न जाउँ बन ऐसेहु काजा। प्रथम गनिअ मोहि मूढ़ समाजा।।<br />
सेवहिं अरँडु कलपतरु त्यागी। परिहरि अमृत लेहिं बिषु मागी।।<br />
तेउ न पाइ अस समउ चुकाहीं। देखु बिचारि मातु मन माहीं।।<br />
अंब एक दुखु मोहि बिसेषी। निपट बिकल नरनायकु देखी।।<br />
थोरिहिं बात पितहि दुख भारी। होति प्रतीति न मोहि महतारी।।<br />
राउ धीर गुन उदधि अगाधू। भा मोहि ते कछु बड़ अपराधू।।<br />
जातें मोहि न कहत कछु राऊ। मोरि सपथ तोहि कहु सतिभाऊ।।<br />
दो0-सहज सरल रघुबर बचन कुमति कुटिल करि जान।<br />
   चलइ जोंक जल बक्रगति जद्यपि सलिलु समान।।42।।<br />
        ]]></item>
        <item><![CDATA[
रहसी रानि राम रुख पाई। बोली कपट सनेहु जनाई।।<br />
सपथ तुम्हार भरत कै आना। हेतु न दूसर मै कछु जाना।।<br />
तुम्ह अपराध जोगु नहिं ताता। जननी जनक बंधु सुखदाता।।<br />
राम सत्य सबु जो कछु कहहू। तुम्ह पितु मातु बचन रत अहहू।।<br />
पितहि बुझाइ कहहु बलि सोई। चौथेंपन जेहिं अजसु न होई।।<br />
तुम्ह सम सुअन सुकृत जेहिं दीन्हे। उचित न तासु निरादरु कीन्हे।।<br />
लागहिं कुमुख बचन सुभ कैसे। मगहँ गयादिक तीरथ जैसे।।<br />
रामहि मातु बचन सब भाए। जिमि सुरसरि गत सलिल सुहाए।।<br />
दो0-गइ मुरुछा रामहि सुमिरि नृप फिरि करवट लीन्ह।<br />
   सचिव राम आगमन कहि बिनय समय सम कीन्ह।।43।।<br />
        ]]></item>
        <item><![CDATA[
अवनिप अकनि रामु पगु धारे। धरि धीरजु तब नयन उघारे।।<br />
सचिवँ सँभारि राउ बैठारे। चरन परत नृप रामु निहारे।।<br />
लिए सनेह बिकल उर लाई। गै मनि मनहुँ फनिक फिरि पाई।।<br />
रामहि चितइ रहेउ नरनाहू। चला बिलोचन बारि प्रबाहू।।<br />
सोक बिबस कछु कहै न पारा। हृदयँ लगावत बारहिं बारा।।<br />
बिधिहि मनाव राउ मन माहीं। जेहिं रघुनाथ न कानन जाहीं।।<br />
सुमिरि महेसहि कहइ निहोरी। बिनती सुनहु सदासिव मोरी।।<br />
आसुतोष तुम्ह अवढर दानी। आरति हरहु दीन जनु जानी।।<br />
दो0-तुम्ह प्रेरक सब के हृदयँ सो मति रामहि देहु।<br />
   बचनु मोर तजि रहहि घर परिहरि सीलु सनेहु।।44।।<br />
        ]]></item>
        <item><![CDATA[
अजसु होउ जग सुजसु नसाऊ। नरक परौ बरु सुरपुरु जाऊ।।<br />
सब दुख दुसह सहावहु मोही। लोचन ओट रामु जनि होंही।।<br />
अस मन गुनइ राउ नहिं बोला। पीपर पात सरिस मनु डोला।।<br />
रघुपति पितहि प्रेमबस जानी। पुनि कछु कहिहि मातु अनुमानी।।<br />
देस काल अवसर अनुसारी। बोले बचन बिनीत बिचारी।।<br />
तात कहउँ कछु करउँ ढिठाई। अनुचितु छमब जानि लरिकाई।।<br />
अति लघु बात लागि दुखु पावा। काहुँ न मोहि कहि प्रथम जनावा।।<br />
देखि गोसाइँहि पूँछिउँ माता। सुनि प्रसंगु भए सीतल गाता।।<br />
दो0-मंगल समय सनेह बस सोच परिहरिअ तात।<br />
   आयसु देइअ हरषि हियँ कहि पुलके प्रभु गात।।45।।<br />
        ]]></item>
        <item><![CDATA[
धन्य जनमु जगतीतल तासू। पितहि प्रमोदु चरित सुनि जासू।।<br />
चारि पदारथ करतल ताकें। प्रिय पितु मातु प्रान सम जाकें।।<br />
आयसु पालि जनम फलु पाई। ऐहउँ बेगिहिं होउ रजाई।।<br />
बिदा मातु सन आवउँ मागी। चलिहउँ बनहि बहुरि पग लागी।।<br />
अस कहि राम गवनु तब कीन्हा। भूप सोक बसु उतरु न दीन्हा।।<br />
नगर ब्यापि गइ बात सुतीछी। छुअत चढ़ी जनु सब तन बीछी।।<br />
सुनि भए बिकल सकल नर नारी। बेलि बिटप जिमि देखि दवारी।।<br />
जो जहँ सुनइ धुनइ सिरु सोई। बड़ बिषादु नहिं धीरजु होई।।<br />
दो0-मुख सुखाहिं लोचन स्त्रवहि सोकु न हृदयँ समाइ।<br />
   मनहुँ ०करुन रस कटकई उतरी अवध बजाइ।।46।।<br />
        ]]></item>
        <item><![CDATA[
मिलेहि माझ बिधि बात बेगारी। जहँ तहँ देहिं कैकेइहि गारी।।<br />
एहि पापिनिहि बूझि का परेऊ। छाइ भवन पर पावकु धरेऊ।।<br />
निज कर नयन काढ़ि चह दीखा। डारि सुधा बिषु चाहत चीखा।।<br />
कुटिल कठोर कुबुद्धि अभागी। भइ रघुबंस बेनु बन आगी।।<br />
पालव बैठि पेड़ु एहिं काटा। सुख महुँ सोक ठाटु धरि ठाटा।।<br />
सदा रामु एहि प्रान समाना। कारन कवन कुटिलपनु ठाना।।<br />
सत्य कहहिं कबि नारि सुभाऊ। सब बिधि अगहु अगाध दुराऊ।।<br />
निज प्रतिबिंबु बरुकु गहि जाई। जानि न जाइ नारि गति भाई।।<br />
दो0-काह न पावकु जारि सक का न समुद्र समाइ।<br />
   का न करै अबला प्रबल केहि जग कालु न खाइ।।47।।<br />
        ]]></item>
        <item><![CDATA[
का सुनाइ बिधि काह सुनावा। का देखाइ चह काह देखावा।।<br />
एक कहहिं भल भूप न कीन्हा। बरु बिचारि नहिं कुमतिहि दीन्हा।।<br />
जो हठि भयउ सकल दुख भाजनु। अबला बिबस ग्यानु गुनु गा जनु।।<br />
एक धरम परमिति पहिचाने। नृपहि दोसु नहिं देहिं सयाने।।<br />
सिबि दधीचि हरिचंद कहानी। एक एक सन कहहिं बखानी।।<br />
एक भरत कर संमत कहहीं। एक उदास भायँ सुनि रहहीं।।<br />
कान मूदि कर रद गहि जीहा। एक कहहिं यह बात अलीहा।।<br />
सुकृत जाहिं अस कहत तुम्हारे। रामु भरत कहुँ प्रानपिआरे।।<br />
दो0-चंदु चवै बरु अनल कन सुधा होइ बिषतूल।<br />
   सपनेहुँ कबहुँ न करहिं किछु भरतु राम प्रतिकूल।।48।।<br />
        ]]></item>
        <item><![CDATA[
एक बिधातहिं दूषनु देंहीं। सुधा देखाइ दीन्ह बिषु जेहीं।।<br />
खरभरु नगर सोचु सब काहू। दुसह दाहु उर मिटा उछाहू।।<br />
बिप्रबधू कुलमान्य जठेरी। जे प्रिय परम कैकेई केरी।।<br />
लगीं देन सिख सीलु सराही। बचन बानसम लागहिं ताही।।<br />
भरतु न मोहि प्रिय राम समाना। सदा कहहु यहु सबु जगु जाना।।<br />
करहु राम पर सहज सनेहू। केहिं अपराध आजु बनु देहू।।<br />
कबहुँ न कियहु सवति आरेसू। प्रीति प्रतीति जान सबु देसू।।<br />
कौसल्याँ अब काह बिगारा। तुम्ह जेहि लागि बज्र पुर पारा।।<br />
दो0-सीय कि पिय सँगु परिहरिहि लखनु कि रहिहहिं धाम।<br />
   राजु कि भूँजब भरत पुर नृपु कि जिइहि बिनु राम।।49।।<br />
        ]]></item>
        <item><![CDATA[
अस बिचारि उर छाड़हु कोहू। सोक कलंक कोठि जनि होहू।।<br />
भरतहि अवसि देहु जुबराजू। कानन काह राम कर काजू।।<br />
नाहिन रामु राज के भूखे। धरम धुरीन बिषय रस रूखे।।<br />
गुर गृह बसहुँ रामु तजि गेहू। नृप सन अस बरु दूसर लेहू।।<br />
जौं नहिं लगिहहु कहें हमारे। नहिं लागिहि कछु हाथ तुम्हारे।।<br />
जौं परिहास कीन्हि कछु होई। तौ कहि प्रगट जनावहु सोई।।<br />
राम सरिस सुत कानन जोगू। काह कहिहि सुनि तुम्ह कहुँ लोगू।।<br />
उठहु बेगि सोइ करहु उपाई। जेहि बिधि सोकु कलंकु नसाई।।<br />
छं0-जेहि भाँति सोकु कलंकु जाइ उपाय करि कुल पालही।<br />
   हठि फेरु रामहि जात बन जनि बात दूसरि चालही।।<br />
   जिमि भानु बिनु दिनु प्रान बिनु तनु चंद बिनु जिमि जामिनी।<br />
   तिमि अवध तुलसीदास प्रभु बिनु समुझि धौं जियँ भामिनी।।<br />
सो0-सखिन्ह सिखावनु दीन्ह सुनत मधुर परिनाम हित।<br />
    तेइँ कछु कान न कीन्ह कुटिल प्रबोधी कूबरी।।50।।<br />
        ]]></item>
        <item><![CDATA[
उतरु न देइ दुसह रिस रूखी। मृगिन्ह चितव जनु बाघिनि भूखी।।<br />
ब्याधि असाधि जानि तिन्ह त्यागी। चलीं कहत मतिमंद अभागी।।<br />
राजु करत यह दैअँ बिगोई। कीन्हेसि अस जस करइ न कोई।।<br />
एहि बिधि बिलपहिं पुर नर नारीं। देहिं कुचालिहि कोटिक गारीं।।<br />
जरहिं बिषम जर लेहिं उसासा। कवनि राम बिनु जीवन आसा।।<br />
बिपुल बियोग प्रजा अकुलानी। जनु जलचर गन सूखत पानी।।<br />
अति बिषाद बस लोग लोगाई। गए मातु पहिं रामु गोसाई।।<br />
मुख प्रसन्न चित चौगुन चाऊ। मिटा सोचु जनि राखै राऊ।।<br />
दो-नव गयंदु रघुबीर मनु राजु अलान समान।<br />
   छूट जानि बन गवनु सुनि उर अनंदु अधिकान।।51।।<br />
        ]]></item>
        <item><![CDATA[
रघुकुलतिलक जोरि दोउ हाथा। मुदित मातु पद नायउ माथा।।<br />
दीन्हि असीस लाइ उर लीन्हे। भूषन बसन निछावरि कीन्हे।।<br />
बार बार मुख चुंबति माता। नयन नेह जलु पुलकित गाता।।<br />
गोद राखि पुनि हृदयँ लगाए। स्त्रवत प्रेनरस पयद सुहाए।।<br />
प्रेमु प्रमोदु न कछु कहि जाई। रंक धनद पदबी जनु पाई।।<br />
सादर सुंदर बदनु निहारी। बोली मधुर बचन महतारी।।<br />
कहहु तात जननी बलिहारी। कबहिं लगन मुद मंगलकारी।।<br />
सुकृत सील सुख सीवँ सुहाई। जनम लाभ कइ अवधि अघाई।।<br />
दो0- जेहि चाहत नर नारि सब अति आरत एहि भाँति।<br />
     जिमि चातक चातकि तृषित बृष्टि सरद रितु स्वाति।।52।।<br />
        ]]></item>
        <item><![CDATA[
तात जाउँ बलि बेगि नहाहू। जो मन भाव मधुर कछु खाहू।।<br />
पितु समीप तब जाएहु भैआ। भइ बड़ि बार जाइ बलि मैआ।।<br />
मातु बचन सुनि अति अनुकूला। जनु सनेह सुरतरु के फूला।।<br />
सुख मकरंद भरे श्रियमूला। निरखि राम मनु भवरुँ न भूला।।<br />
धरम धुरीन धरम गति जानी। कहेउ मातु सन अति मृदु बानी।।<br />
पिताँ दीन्ह मोहि कानन राजू। जहँ सब भाँति मोर बड़ काजू।।<br />
आयसु देहि मुदित मन माता। जेहिं मुद मंगल कानन जाता।।<br />
जनि सनेह बस डरपसि भोरें। आनँदु अंब अनुग्रह तोरें।।<br />
दो0-बरष चारिदस बिपिन बसि करि पितु बचन प्रमान।<br />
    आइ पाय पुनि देखिहउँ मनु जनि करसि मलान।।53।।<br />
        ]]></item>
        <item><![CDATA[
बचन बिनीत मधुर रघुबर के। सर सम लगे मातु उर करके।।<br />
सहमि सूखि सुनि सीतलि बानी। जिमि जवास परें पावस पानी।।<br />
कहि न जाइ कछु हृदय बिषादू। मनहुँ मृगी सुनि केहरि नादू।।<br />
नयन सजल तन थर थर काँपी। माजहि खाइ मीन जनु मापी।।<br />
धरि धीरजु सुत बदनु निहारी। गदगद बचन कहति महतारी।।<br />
तात पितहि तुम्ह प्रानपिआरे। देखि मुदित नित चरित तुम्हारे।।<br />
राजु देन कहुँ सुभ दिन साधा। कहेउ जान बन केहिं अपराधा।।<br />
तात सुनावहु मोहि निदानू। को दिनकर कुल भयउ कृसानू।।<br />
दो0-निरखि राम रुख सचिवसुत कारनु कहेउ बुझाइ।<br />
   सुनि प्रसंगु रहि मूक जिमि दसा बरनि नहिं जाइ।।54।।<br />
        ]]></item>
        <item><![CDATA[
राखि न सकइ न कहि सक जाहू। दुहूँ भाँति उर दारुन दाहू।।<br />
लिखत सुधाकर गा लिखि राहू। बिधि गति बाम सदा सब काहू।।<br />
धरम सनेह उभयँ मति घेरी। भइ गति साँप छुछुंदरि केरी।।<br />
राखउँ सुतहि करउँ अनुरोधू। धरमु जाइ अरु बंधु बिरोधू।।<br />
कहउँ जान बन तौ बड़ि हानी। संकट सोच बिबस भइ रानी।।<br />
बहुरि समुझि तिय धरमु सयानी। रामु भरतु दोउ सुत सम जानी।।<br />
सरल सुभाउ राम महतारी। बोली बचन धीर धरि भारी।।<br />
तात जाउँ बलि कीन्हेहु नीका। पितु आयसु सब धरमक टीका।।<br />
दो0-राजु देन कहि दीन्ह बनु मोहि न सो दुख लेसु।<br />
    तुम्ह बिनु भरतहि भूपतिहि प्रजहि प्रचंड कलेसु।।55।।<br />
        ]]></item>
        <item><![CDATA[
जौं केवल पितु आयसु ताता। तौ जनि जाहु जानि बड़ि माता।।<br />
जौं पितु मातु कहेउ बन जाना। तौं कानन सत अवध समाना।।<br />
पितु बनदेव मातु बनदेवी। खग मृग चरन सरोरुह सेवी।।<br />
अंतहुँ उचित नृपहि बनबासू। बय बिलोकि हियँ होइ हराँसू।।<br />
बड़भागी बनु अवध अभागी। जो रघुबंसतिलक तुम्ह त्यागी।।<br />
जौं सुत कहौ संग मोहि लेहू। तुम्हरे हृदयँ होइ संदेहू।।<br />
पूत परम प्रिय तुम्ह सबही के। प्रान प्रान के जीवन जी के।।<br />
ते तुम्ह कहहु मातु बन जाऊँ। मैं सुनि बचन बैठि पछिताऊँ।।<br />
दो0-यह बिचारि नहिं करउँ हठ झूठ सनेहु बढ़ाइ।<br />
   मानि मातु कर नात बलि सुरति बिसरि जनि जाइ।।56।।<br />
        ]]></item>
        <item><![CDATA[
देव पितर सब तुन्हहि गोसाई। राखहुँ पलक नयन की नाई।।<br />
अवधि अंबु प्रिय परिजन मीना। तुम्ह करुनाकर धरम धुरीना।।<br />
अस बिचारि सोइ करहु उपाई। सबहि जिअत जेहिं भेंटेहु आई।।<br />
जाहु सुखेन बनहि बलि जाऊँ। करि अनाथ जन परिजन गाऊँ।।<br />
सब कर आजु सुकृत फल बीता। भयउ कराल कालु बिपरीता।।<br />
बहुबिधि बिलपि चरन लपटानी। परम अभागिनि आपुहि जानी।।<br />
दारुन दुसह दाहु उर ब्यापा। बरनि न जाहिं बिलाप कलापा।।<br />
राम उठाइ मातु उर लाई। कहि मृदु बचन बहुरि समुझाई।।<br />
दो0-समाचार तेहि समय सुनि सीय उठी अकुलाइ।<br />
   जाइ सासु पद कमल जुग बंदि बैठि सिरु नाइ।।57।।<br />
        ]]></item>
        <item><![CDATA[
दीन्हि असीस सासु मृदु बानी। अति सुकुमारि देखि अकुलानी।।<br />
बैठि नमितमुख सोचति सीता। रूप रासि पति प्रेम पुनीता।।<br />
चलन चहत बन जीवननाथू। केहि सुकृती सन होइहि साथू।।<br />
की तनु प्रान कि केवल प्राना। बिधि करतबु कछु जाइ न जाना।।<br />
चारु चरन नख लेखति धरनी। नूपुर मुखर मधुर कबि बरनी।।<br />
मनहुँ प्रेम बस बिनती करहीं। हमहि सीय पद जनि परिहरहीं।।<br />
मंजु बिलोचन मोचति बारी। बोली देखि राम महतारी।।<br />
तात सुनहु सिय अति सुकुमारी। सासु ससुर परिजनहि पिआरी।।<br />
दो0-पिता जनक भूपाल मनि ससुर भानुकुल भानु।<br />
   पति रबिकुल कैरव बिपिन बिधु गुन रूप निधानु।।58।।<br />
        ]]></item>
        <item><![CDATA[
मैं पुनि पुत्रबधू प्रिय पाई। रूप रासि गुन सील सुहाई।।<br />
नयन पुतरि करि प्रीति बढ़ाई। राखेउँ प्रान जानिकिहिं लाई।।<br />
कलपबेलि जिमि बहुबिधि लाली। सींचि सनेह सलिल प्रतिपाली।।<br />
फूलत फलत भयउ बिधि बामा। जानि न जाइ काह परिनामा।।<br />
पलँग पीठ तजि गोद हिंड़ोरा। सियँ न दीन्ह पगु अवनि कठोरा।।<br />
जिअनमूरि जिमि जोगवत रहऊँ। दीप बाति नहिं टारन कहऊँ।।<br />
सोइ सिय चलन चहति बन साथा। आयसु काह होइ रघुनाथा।<br />
चंद किरन रस रसिक चकोरी। रबि रुख नयन सकइ किमि जोरी।।<br />
दो0-करि केहरि निसिचर चरहिं दुष्ट जंतु बन भूरि।<br />
    बिष बाटिकाँ कि सोह सुत सुभग सजीवनि मूरि।।59।।<br />
        ]]></item>
        <item><![CDATA[
बन हित कोल किरात किसोरी। रचीं बिरंचि बिषय सुख भोरी।।<br />
पाइन कृमि जिमि कठिन सुभाऊ। तिन्हहि कलेसु न कानन काऊ।।<br />
कै तापस तिय कानन जोगू। जिन्ह तप हेतु तजा सब भोगू।।<br />
सिय बन बसिहि तात केहि भाँती। चित्रलिखित कपि देखि डेराती।।<br />
सुरसर सुभग बनज बन चारी। डाबर जोगु कि हंसकुमारी।।<br />
अस बिचारि जस आयसु होई। मैं सिख देउँ जानकिहि सोई।।<br />
जौं सिय भवन रहै कह अंबा। मोहि कहँ होइ बहुत अवलंबा।।<br />
सुनि रघुबीर मातु प्रिय बानी। सील सनेह सुधाँ जनु सानी।।<br />
दो0-कहि प्रिय बचन बिबेकमय कीन्हि मातु परितोष।<br />
   लगे प्रबोधन जानकिहि प्रगटि बिपिन गुन दोष।।60।।<br />
          मासपारायण, चौदहवाँ विश्राम<br />
        ]]></item>
        <item><![CDATA[
मातु समीप कहत सकुचाहीं। बोले समउ समुझि मन माहीं।।<br />
राजकुमारि सिखावन सुनहू। आन भाँति जियँ जनि कछु गुनहू।।<br />
आपन मोर नीक जौं चहहू। बचनु हमार मानि गृह रहहू।।<br />
आयसु मोर सासु सेवकाई। सब बिधि भामिनि भवन भलाई।।<br />
एहि ते अधिक धरमु नहिं दूजा। सादर सासु ससुर पद पूजा।।<br />
जब जब मातु करिहि सुधि मोरी। होइहि प्रेम बिकल मति भोरी।।<br />
तब तब तुम्ह कहि कथा पुरानी। सुंदरि समुझाएहु मृदु बानी।।<br />
कहउँ सुभायँ सपथ सत मोही। सुमुखि मातु हित राखउँ तोही।।<br />
दो0-गुर श्रुति संमत धरम फलु पाइअ बिनहिं कलेस।<br />
    हठ बस सब संकट सहे गालव नहुष नरेस।।61।।<br />
        ]]></item>
        <item><![CDATA[
मैं पुनि करि प्रवान पितु बानी। बेगि फिरब सुनु सुमुखि सयानी।।<br />
दिवस जात नहिं लागिहि बारा। सुंदरि सिखवनु सुनहु हमारा।।<br />
जौ हठ करहु प्रेम बस बामा। तौ तुम्ह दुखु पाउब परिनामा।।<br />
काननु कठिन भयंकरु भारी। घोर घामु हिम बारि बयारी।।<br />
कुस कंटक मग काँकर नाना। चलब पयादेहिं बिनु पदत्राना।।<br />
चरन कमल मुदु मंजु तुम्हारे। मारग अगम भूमिधर भारे।।<br />
कंदर खोह नदीं नद नारे। अगम अगाध न जाहिं निहारे।।<br />
भालु बाघ बृक केहरि नागा। करहिं नाद सुनि धीरजु भागा।।<br />
दो0-भूमि सयन बलकल बसन असनु कंद फल मूल।<br />
   ते कि सदा सब दिन मिलिहिं सबुइ समय अनुकूल।।62।।<br />
        ]]></item>
        <item><![CDATA[
नर अहार रजनीचर चरहीं। कपट बेष बिधि कोटिक करहीं।।<br />
लागइ अति पहार कर पानी। बिपिन बिपति नहिं जाइ बखानी।।<br />
ब्याल कराल बिहग बन घोरा। निसिचर निकर नारि नर चोरा।।<br />
डरपहिं धीर गहन सुधि आएँ। मृगलोचनि तुम्ह भीरु सुभाएँ।।<br />
हंसगवनि तुम्ह नहिं बन जोगू। सुनि अपजसु मोहि देइहि लोगू।।<br />
मानस सलिल सुधाँ प्रतिपाली। जिअइ कि लवन पयोधि मराली।।<br />
नव रसाल बन बिहरनसीला। सोह कि कोकिल बिपिन करीला।।<br />
रहहु भवन अस हृदयँ बिचारी। चंदबदनि दुखु कानन भारी।।<br />
दो0-सहज सुह्द गुर स्वामि सिख जो न करइ सिर मानि।।<br />
    सो पछिताइ अघाइ उर अवसि होइ हित हानि।।63।।<br />
        ]]></item>
        <item><![CDATA[
सुनि मृदु बचन मनोहर पिय के। लोचन ललित भरे जल सिय के।।<br />
सीतल सिख दाहक भइ कैंसें। चकइहि सरद चंद निसि जैंसें।।<br />
उतरु न आव बिकल बैदेही। तजन चहत सुचि स्वामि सनेही।।<br />
बरबस रोकि बिलोचन बारी। धरि धीरजु उर अवनिकुमारी।।<br />
लागि सासु पग कह कर जोरी। छमबि देबि बड़ि अबिनय मोरी।।<br />
दीन्हि प्रानपति मोहि सिख सोई। जेहि बिधि मोर परम हित होई।।<br />
मैं पुनि समुझि दीखि मन माहीं। पिय बियोग सम दुखु जग नाहीं।।<br />
दो0- प्राननाथ करुनायतन सुंदर सुखद सुजान।<br />
    तुम्ह बिनु रघुकुल कुमुद बिधु सुरपुर नरक समान।।64।।<br />
        ]]></item>
        <item><![CDATA[
मातु पिता भगिनी प्रिय भाई। प्रिय परिवारु सुह्रद समुदाई।।<br />
सासु ससुर गुर सजन सहाई। सुत सुंदर सुसील सुखदाई।।<br />
जहँ लगि नाथ नेह अरु नाते। पिय बिनु तियहि तरनिहु ते ताते।।<br />
तनु धनु धामु धरनि पुर राजू। पति बिहीन सबु सोक समाजू।।<br />
भोग रोगसम भूषन भारू। जम जातना सरिस संसारू।।<br />
प्राननाथ तुम्ह बिनु जग माहीं। मो कहुँ सुखद कतहुँ कछु नाहीं।।<br />
जिय बिनु देह नदी बिनु बारी। तैसिअ नाथ पुरुष बिनु नारी।।<br />
नाथ सकल सुख साथ तुम्हारें। सरद बिमल बिधु बदनु निहारें।।<br />
दो0-खग मृग परिजन नगरु बनु बलकल बिमल दुकूल।<br />
    नाथ साथ सुरसदन सम परनसाल सुख मूल।।65।।<br />
        ]]></item>
        <item><![CDATA[
बनदेवीं बनदेव उदारा। करिहहिं सासु ससुर सम सारा।।<br />
कुस किसलय साथरी सुहाई। प्रभु सँग मंजु मनोज तुराई।।<br />
कंद मूल फल अमिअ अहारू। अवध सौध सत सरिस पहारू।।<br />
छिनु छिनु प्रभु पद कमल बिलोकि। रहिहउँ मुदित दिवस जिमि कोकी।।<br />
बन दुख नाथ कहे बहुतेरे। भय बिषाद परिताप घनेरे।।<br />
प्रभु बियोग लवलेस समाना। सब मिलि होहिं न कृपानिधाना।।<br />
अस जियँ जानि सुजान सिरोमनि। लेइअ संग मोहि छाड़िअ जनि।।<br />
बिनती बहुत करौं का स्वामी। करुनामय उर अंतरजामी।।<br />
दो0-राखिअ अवध जो अवधि लगि रहत न जनिअहिं प्रान।<br />
   दीनबंधु संदर सुखद सील सनेह निधान।।66।।<br />
        ]]></item>
        <item><![CDATA[
मोहि मग चलत न होइहि हारी। छिनु छिनु चरन सरोज निहारी।।<br />
सबहि भाँति पिय सेवा करिहौं। मारग जनित सकल श्रम हरिहौं।।<br />
पाय पखारी बैठि तरु छाहीं। करिहउँ बाउ मुदित मन माहीं।।<br />
श्रम कन सहित स्याम तनु देखें। कहँ दुख समउ प्रानपति पेखें।।<br />
सम महि तृन तरुपल्लव डासी। पाग पलोटिहि सब निसि दासी।।<br />
बारबार मृदु मूरति जोही। लागहि तात बयारि न मोही।<br />
को प्रभु सँग मोहि चितवनिहारा। सिंघबधुहि जिमि ससक सिआरा।।<br />
मैं सुकुमारि नाथ बन जोगू। तुम्हहि उचित तप मो कहुँ भोगू।।<br />
दो0-ऐसेउ बचन कठोर सुनि जौं न ह्रदउ बिलगान।<br />
   तौ प्रभु बिषम बियोग दुख सहिहहिं पावँर प्रान।।67।।<br />
        ]]></item>
        <item><![CDATA[

<p>अस कहि सीय बिकल भइ भारी। बचन बियोगु न सकी सँभारी।।<br />
देखि दसा रघुपति जियँ जाना। हठि राखें नहिं राखिहि प्राना।।<br />
कहेउ कृपाल भानुकुलनाथा। परिहरि सोचु चलहु बन साथा।।<br />
नहिं बिषाद कर अवसरु आजू। बेगि करहु बन गवन समाजू।।<br />
कहि प्रिय बचन प्रिया समुझाई। लगे मातु पद आसिष पाई।।<br />
बेगि प्रजा दुख मेटब आई। जननी निठुर बिसरि जनि जाई।।<br />
फिरहि दसा बिधि बहुरि कि मोरी। देखिहउँ नयन मनोहर जोरी।।<br />
सुदिन सुघरी तात कब होइहि। जननी जिअत बदन बिधु जोइहि।।<br />
दो0-बहुरि बच्छ कहि लालु कहि रघुपति रघुबर तात।<br />
    कबहिं बोलाइ लगाइ हियँ हरषि निरखिहउँ गात।।68।।<br />
        ]]></item>
        <item><![CDATA[
लखि सनेह कातरि महतारी। बचनु न आव बिकल भइ भारी।।<br />
राम प्रबोधु कीन्ह बिधि नाना। समउ सनेहु न जाइ बखाना।।<br />
तब जानकी सासु पग लागी। सुनिअ माय मैं परम अभागी।।<br />
सेवा समय दैअँ बनु दीन्हा। मोर मनोरथु सफल न कीन्हा।।<br />
तजब छोभु जनि छाड़िअ छोहू। करमु कठिन कछु दोसु न मोहू।।<br />
सुनि सिय बचन सासु अकुलानी। दसा कवनि बिधि कहौं बखानी।।<br />
बारहि बार लाइ उर लीन्ही। धरि धीरजु सिख आसिष दीन्ही।।<br />
अचल होउ अहिवातु तुम्हारा। जब लगि गंग जमुन जल धारा।।<br />
 दो0-सीतहि सासु असीस सिख दीन्हि अनेक प्रकार।<br />
     चली नाइ पद पदुम सिरु अति हित बारहिं बार।।69।।<br />
        ]]></item>
        <item><![CDATA[
समाचार जब लछिमन पाए। ब्याकुल बिलख बदन उठि धाए।।<br />
कंप पुलक तन नयन सनीरा। गहे चरन अति प्रेम अधीरा।।<br />
कहि न सकत कछु चितवत ठाढ़े। मीनु दीन जनु जल तें काढ़े।।<br />
सोचु हृदयँ बिधि का होनिहारा। सबु सुखु सुकृत सिरान हमारा।।<br />
मो कहुँ काह कहब रघुनाथा। रखिहहिं भवन कि लेहहिं साथा।।<br />
राम बिलोकि बंधु कर जोरें। देह गेह सब सन तृनु तोरें।।<br />
बोले बचनु राम नय नागर। सील सनेह सरल सुख सागर।।<br />
तात प्रेम बस जनि कदराहू। समुझि हृदयँ परिनाम उछाहू।।<br />
दो0-मातु पिता गुरु स्वामि सिख सिर धरि करहि सुभायँ।<br />
   लहेउ लाभु तिन्ह जनम कर नतरु जनमु जग जायँ।।70।।<br />
        ]]></item>
        <item><![CDATA[
अस जियँ जानि सुनहु सिख भाई। करहु मातु पितु पद सेवकाई।।<br />
भवन भरतु रिपुसूदन नाहीं। राउ बृद्ध मम दुखु मन माहीं।।<br />
मैं बन जाउँ तुम्हहि लेइ साथा। होइ सबहि बिधि अवध अनाथा।।<br />
गुरु पितु मातु प्रजा परिवारू। सब कहुँ परइ दुसह दुख भारू।।<br />
रहहु करहु सब कर परितोषू। नतरु तात होइहि बड़ दोषू।।<br />
जासु राज प्रिय प्रजा दुखारी। सो नृपु अवसि नरक अधिकारी।।<br />
रहहु तात असि नीति बिचारी। सुनत लखनु भए ब्याकुल भारी।।<br />
सिअरें बचन सूखि गए कैंसें। परसत तुहिन तामरसु जैसें।।<br />
दो0-उतरु न आवत प्रेम बस गहे चरन अकुलाइ।<br />
   नाथ दासु मैं स्वामि तुम्ह तजहु त काह बसाइ।।71।।<br />
        ]]></item>
        <item><![CDATA[
दीन्हि मोहि सिख नीकि गोसाईं। लागि अगम अपनी कदराईं।।<br />
नरबर धीर धरम धुर धारी। निगम नीति कहुँ ते अधिकारी।।<br />
मैं सिसु प्रभु सनेहँ प्रतिपाला। मंदरु मेरु कि लेहिं मराला।।<br />
गुर पितु मातु न जानउँ काहू। कहउँ सुभाउ नाथ पतिआहू।।<br />
जहँ लगि जगत सनेह सगाई। प्रीति प्रतीति निगम निजु गाई।।<br />
मोरें सबइ एक तुम्ह स्वामी। दीनबंधु उर अंतरजामी।।<br />
धरम नीति उपदेसिअ ताही। कीरति भूति सुगति प्रिय जाही।।<br />
मन क्रम बचन चरन रत होई। कृपासिंधु परिहरिअ कि सोई।।<br />
दो0-करुनासिंधु सुबंध के सुनि मृदु बचन बिनीत।<br />
    समुझाए उर लाइ प्रभु जानि सनेहँ सभीत।।72।।<br />
        ]]></item>
        <item><![CDATA[
मागहु बिदा मातु सन जाई। आवहु बेगि चलहु बन भाई।।<br />
मुदित भए सुनि रघुबर बानी। भयउ लाभ बड़ गइ बड़ि हानी।।<br />
हरषित ह्दयँ मातु पहिं आए। मनहुँ अंध फिरि लोचन पाए।<br />
जाइ जननि पग नायउ माथा। मनु रघुनंदन जानकि साथा।।<br />
पूँछे मातु मलिन मन देखी। लखन कही सब कथा बिसेषी।।<br />
गई सहमि सुनि बचन कठोरा। मृगी देखि दव जनु चहु ओरा।।<br />
लखन लखेउ भा अनरथ आजू। एहिं सनेह बस करब अकाजू।।<br />
मागत बिदा सभय सकुचाहीं। जाइ संग बिधि कहिहि कि नाही।।<br />
दो0-समुझि सुमित्राँ राम सिय रूप सुसीलु सुभाउ।<br />
   नृप सनेहु लखि धुनेउ सिरु पापिनि दीन्ह कुदाउ।।73।।<br />
        ]]></item>
        <item><![CDATA[
धीरजु धरेउ कुअवसर जानी। सहज सुह्द बोली मृदु बानी।।<br />
तात तुम्हारि मातु बैदेही। पिता रामु सब भाँति सनेही।।<br />
अवध तहाँ जहँ राम निवासू। तहँइँ दिवसु जहँ भानु प्रकासू।।<br />
जौ पै सीय रामु बन जाहीं। अवध तुम्हार काजु कछु नाहिं।।<br />
गुर पितु मातु बंधु सुर साई। सेइअहिं सकल प्रान की नाईं।।<br />
रामु प्रानप्रिय जीवन जी के। स्वारथ रहित सखा सबही कै।।<br />
पूजनीय प्रिय परम जहाँ तें। सब मानिअहिं राम के नातें।।<br />
अस जियँ जानि संग बन जाहू। लेहु तात जग जीवन लाहू।।<br />
दो0-भूरि भाग भाजनु भयहु मोहि समेत बलि जाउँ।<br />
    जौम तुम्हरें मन छाड़ि छलु कीन्ह राम पद ठाउँ।।74।।<br />
        ]]></item>
        <item><![CDATA[
पुत्रवती जुबती जग सोई। रघुपति भगतु जासु सुतु होई।।<br />
नतरु बाँझ भलि बादि बिआनी। राम बिमुख सुत तें हित जानी।।<br />
तुम्हरेहिं भाग रामु बन जाहीं। दूसर हेतु तात कछु नाहीं।।<br />
सकल सुकृत कर बड़ फलु एहू। राम सीय पद सहज सनेहू।।<br />
राग रोषु इरिषा मदु मोहू। जनि सपनेहुँ इन्ह के बस होहू।।<br />
सकल प्रकार बिकार बिहाई। मन क्रम बचन करेहु सेवकाई।।<br />
तुम्ह कहुँ बन सब भाँति सुपासू। सँग पितु मातु रामु सिय जासू।।<br />
जेहिं न रामु बन लहहिं कलेसू। सुत सोइ करेहु इहइ उपदेसू।।<br />
छं0-उपदेसु यहु जेहिं तात तुम्हरे राम सिय सुख पावहीं।<br />
   पितु मातु प्रिय परिवार पुर सुख सुरति बन बिसरावहीं।<br />
   तुलसी प्रभुहि सिख देइ आयसु दीन्ह पुनि आसिष दई।<br />
   रति होउ अबिरल अमल सिय रघुबीर पद नित नित नई।।<br />
सो0-मातु चरन सिरु नाइ चले तुरत संकित हृदयँ।<br />
    बागुर बिषम तोराइ मनहुँ भाग मृगु भाग बस।।75।।<br />
        ]]></item>
        <item><![CDATA[
गए लखनु जहँ जानकिनाथू। भे मन मुदित पाइ प्रिय साथू।।<br />
बंदि राम सिय चरन सुहाए। चले संग नृपमंदिर आए।।<br />
कहहिं परसपर पुर नर नारी। भलि बनाइ बिधि बात बिगारी।।<br />
तन कृस दुखु बदन मलीने। बिकल मनहुँ माखी मधु छीने।।<br />
कर मीजहिं सिरु धुनि पछिताहीं। जनु बिन पंख बिहग अकुलाहीं।।<br />
भइ बड़ि भीर भूप दरबारा। बरनि न जाइ बिषादु अपारा।।<br />
सचिवँ उठाइ राउ बैठारे। कहि प्रिय बचन रामु पगु धारे।।<br />
सिय समेत दोउ तनय निहारी। ब्याकुल भयउ भूमिपति भारी।।<br />
दो0-सीय सहित सुत सुभग दोउ देखि देखि अकुलाइ।<br />
   बारहिं बार सनेह बस राउ लेइ उर लाइ।।76।।<br />
        ]]></item>
        <item><![CDATA[
सकइ न बोलि बिकल नरनाहू। सोक जनित उर दारुन दाहू।।<br />
नाइ सीसु पद अति अनुरागा। उठि रघुबीर बिदा तब मागा।।<br />
पितु असीस आयसु मोहि दीजै। हरष समय बिसमउ कत कीजै।।<br />
तात किएँ प्रिय प्रेम प्रमादू। जसु जग जाइ होइ अपबादू।।<br />
सुनि सनेह बस उठि नरनाहाँ। बैठारे रघुपति गहि बाहाँ।।<br />
सुनहु तात तुम्ह कहुँ मुनि कहहीं। रामु चराचर नायक अहहीं।।<br />
सुभ अरु असुभ करम अनुहारी। ईस देइ फलु ह्दयँ बिचारी।।<br />
करइ जो करम पाव फल सोई। निगम नीति असि कह सबु कोई।।<br />
दो0&#8211;औरु करै अपराधु कोउ और पाव फल भोगु।<br />
    अति बिचित्र भगवंत गति को जग जानै जोगु।।77।।<br />
        ]]></item>
        <item><![CDATA[
रायँ राम राखन हित लागी। बहुत उपाय किए छलु त्यागी।।<br />
लखी राम रुख रहत न जाने। धरम धुरंधर धीर सयाने।।<br />
तब नृप सीय लाइ उर लीन्ही। अति हित बहुत भाँति सिख दीन्ही।।<br />
कहि बन के दुख दुसह सुनाए। सासु ससुर पितु सुख समुझाए।।<br />
सिय मनु राम चरन अनुरागा। घरु न सुगमु बनु बिषमु न लागा।।<br />
औरउ सबहिं सीय समुझाई। कहि कहि बिपिन बिपति अधिकाई।।<br />
सचिव नारि गुर नारि सयानी। सहित सनेह कहहिं मृदु बानी।।<br />
तुम्ह कहुँ तौ न दीन्ह बनबासू। करहु जो कहहिं ससुर गुर सासू।।<br />
दो0&#8211;सिख सीतलि हित मधुर मृदु सुनि सीतहि न सोहानि।<br />
     सरद चंद चंदनि लगत जनु चकई अकुलानि।।78।।<br />
        ]]></item>
        <item><![CDATA[
सीय सकुच बस उतरु न देई। सो सुनि तमकि उठी कैकेई।।<br />
मुनि पट भूषन भाजन आनी। आगें धरि बोली मृदु बानी।।<br />
नृपहि प्रान प्रिय तुम्ह रघुबीरा। सील सनेह न छाड़िहि भीरा।।<br />
सुकृत सुजसु परलोकु नसाऊ। तुम्हहि जान बन कहिहि न काऊ।।<br />
अस बिचारि सोइ करहु जो भावा। राम जननि सिख सुनि सुखु पावा।।<br />
भूपहि बचन बानसम लागे। करहिं न प्रान पयान अभागे।।<br />
लोग बिकल मुरुछित नरनाहू। काह करिअ कछु सूझ न काहू।।<br />
रामु तुरत मुनि बेषु बनाई। चले जनक जननिहि सिरु नाई।।<br />
दो0-सजि बन साजु समाजु सबु बनिता बंधु समेत।<br />
    बंदि बिप्र गुर चरन प्रभु चले करि सबहि अचेत।।79।।<br />
        ]]></item>
        <item><![CDATA[
निकसि बसिष्ठ द्वार भए ठाढ़े। देखे लोग बिरह दव दाढ़े।।<br />
कहि प्रिय बचन सकल समुझाए। बिप्र बृंद रघुबीर बोलाए।।<br />
गुर सन कहि बरषासन दीन्हे। आदर दान बिनय बस कीन्हे।।<br />
जाचक दान मान संतोषे। मीत पुनीत प्रेम परितोषे।।<br />
दासीं दास बोलाइ बहोरी। गुरहि सौंपि बोले कर जोरी।।<br />
सब कै सार सँभार गोसाईं। करबि जनक जननी की नाई।।<br />
बारहिं बार जोरि जुग पानी। कहत रामु सब सन मृदु बानी।।<br />
सोइ सब भाँति मोर हितकारी। जेहि तें रहै भुआल सुखारी।।<br />
दो0-मातु सकल मोरे बिरहँ जेहिं न होहिं दुख दीन।<br />
    सोइ उपाउ तुम्ह करेहु सब पुर जन परम प्रबीन।।80।।<br />
        ]]></item>
        <item><![CDATA[
एहि बिधि राम सबहि समुझावा। गुर पद पदुम हरषि सिरु नावा।<br />
गनपती गौरि गिरीसु मनाई। चले असीस पाइ रघुराई।।<br />
राम चलत अति भयउ बिषादू। सुनि न जाइ पुर आरत नादू।।<br />
कुसगुन लंक अवध अति सोकू। हहरष बिषाद बिबस सुरलोकू।।<br />
गइ मुरुछा तब भूपति जागे। बोलि सुमंत्रु कहन अस लागे।।<br />
रामु चले बन प्रान न जाहीं। केहि सुख लागि रहत तन माहीं।<br />
एहि तें कवन ब्यथा बलवाना। जो दुखु पाइ तजहिं तनु प्राना।।<br />
पुनि धरि धीर कहइ नरनाहू। लै रथु संग सखा तुम्ह जाहू।।<br />
दो0&#8211;सुठि सुकुमार कुमार दोउ जनकसुता सुकुमारि।<br />
     रथ चढ़ाइ देखराइ बनु फिरेहु गएँ दिन चारि।।81।।<br />
        ]]></item>
        <item><![CDATA[
जौ नहिं फिरहिं धीर दोउ भाई। सत्यसंध दृढ़ब्रत रघुराई।।<br />
तौ तुम्ह बिनय करेहु कर जोरी। फेरिअ प्रभु मिथिलेसकिसोरी।।<br />
जब सिय कानन देखि डेराई। कहेहु मोरि सिख अवसरु पाई।।<br />
सासु ससुर अस कहेउ सँदेसू। पुत्रि फिरिअ बन बहुत कलेसू।।<br />
पितृगृह कबहुँ कबहुँ ससुरारी। रहेहु जहाँ रुचि होइ तुम्हारी।।<br />
एहि बिधि करेहु उपाय कदंबा। फिरइ त होइ प्रान अवलंबा।।<br />
नाहिं त मोर मरनु परिनामा। कछु न बसाइ भएँ बिधि बामा।।<br />
अस कहि मुरुछि परा महि राऊ। रामु लखनु सिय आनि देखाऊ।।<br />
दो0&#8211;पाइ रजायसु नाइ सिरु रथु अति बेग बनाइ।<br />
     गयउ जहाँ बाहेर नगर सीय सहित दोउ भाइ।।82।।<br />
        ]]></item>
        <item><![CDATA[
तब सुमंत्र नृप बचन सुनाए। करि बिनती रथ रामु चढ़ाए।।<br />
चढ़ि रथ सीय सहित दोउ भाई। चले हृदयँ अवधहि सिरु नाई।।<br />
चलत रामु लखि अवध अनाथा। बिकल लोग सब लागे साथा।।<br />
कृपासिंधु बहुबिधि समुझावहिं। फिरहिं प्रेम बस पुनि फिरि आवहिं।।<br />
लागति अवध भयावनि भारी। मानहुँ कालराति अँधिआरी।।<br />
घोर जंतु सम पुर नर नारी। डरपहिं एकहि एक निहारी।।<br />
घर मसान परिजन जनु भूता। सुत हित मीत मनहुँ जमदूता।।<br />
बागन्ह बिटप बेलि कुम्हिलाहीं। सरित सरोवर देखि न जाहीं।।<br />
दो0-हय गय कोटिन्ह केलिमृग पुरपसु चातक मोर।<br />
    पिक रथांग सुक सारिका सारस हंस चकोर।।83।।<br />
        ]]></item>
        <item><![CDATA[
राम बियोग बिकल सब ठाढ़े। जहँ तहँ मनहुँ चित्र लिखि काढ़े।।<br />
नगरु सफल बनु गहबर भारी। खग मृग बिपुल सकल नर नारी।।<br />
बिधि कैकेई किरातिनि कीन्ही। जेंहि दव दुसह दसहुँ दिसि दीन्ही।।<br />
सहि न सके रघुबर बिरहागी। चले लोग सब ब्याकुल भागी।।<br />
सबहिं बिचार कीन्ह मन माहीं। राम लखन सिय बिनु सुखु नाहीं।।<br />
जहाँ रामु तहँ सबुइ समाजू। बिनु रघुबीर अवध नहिं काजू।।<br />
चले साथ अस मंत्रु दृढ़ाई। सुर दुर्लभ सुख सदन बिहाई।।<br />
राम चरन पंकज प्रिय जिन्हही। बिषय भोग बस करहिं कि तिन्हही।।<br />
दो0-बालक बृद्ध बिहाइ गृँह लगे लोग सब साथ।<br />
   तमसा तीर निवासु किय प्रथम दिवस रघुनाथ।।84।।<br />
        ]]></item>
        <item><![CDATA[
रघुपति प्रजा प्रेमबस देखी। सदय हृदयँ दुखु भयउ बिसेषी।।<br />
करुनामय रघुनाथ गोसाँई। बेगि पाइअहिं पीर पराई।।<br />
कहि सप्रेम मृदु बचन सुहाए। बहुबिधि राम लोग समुझाए।।<br />
किए धरम उपदेस घनेरे। लोग प्रेम बस फिरहिं न फेरे।।<br />
सीलु सनेहु छाड़ि नहिं जाई। असमंजस बस भे रघुराई।।<br />
लोग सोग श्रम बस गए सोई। कछुक देवमायाँ मति मोई।।<br />
जबहिं जाम जुग जामिनि बीती। राम सचिव सन कहेउ सप्रीती।।<br />
खोज मारि रथु हाँकहु ताता। आन उपायँ बनिहि नहिं बाता।।<br />
दो0-राम लखन सुय जान चढ़ि संभु चरन सिरु नाइ।।<br />
    सचिवँ चलायउ तुरत रथु इत उत खोज दुराइ।।85।।<br />
        ]]></item>
        <item><![CDATA[
जागे सकल लोग भएँ भोरू। गे रघुनाथ भयउ अति सोरू।।<br />
रथ कर खोज कतहहुँ नहिं पावहिं। राम राम कहि चहु दिसि धावहिं।।<br />
मनहुँ बारिनिधि बूड़ जहाजू। भयउ बिकल बड़ बनिक समाजू।।<br />
एकहि एक देंहिं उपदेसू। तजे राम हम जानि कलेसू।।<br />
निंदहिं आपु सराहहिं मीना। धिग जीवनु रघुबीर बिहीना।।<br />
जौं पै प्रिय बियोगु बिधि कीन्हा। तौ कस मरनु न मागें दीन्हा।।<br />
एहि बिधि करत प्रलाप कलापा। आए अवध भरे परितापा।।<br />
बिषम बियोगु न जाइ बखाना। अवधि आस सब राखहिं प्राना।।<br />
दो0-राम दरस हित नेम ब्रत लगे करन नर नारि।<br />
    मनहुँ कोक कोकी कमल दीन बिहीन तमारि।।86।।<br />
        ]]></item>
        <item><![CDATA[
सीता सचिव सहित दोउ भाई। सृंगबेरपुर पहुँचे जाई।।<br />
उतरे राम देवसरि देखी। कीन्ह दंडवत हरषु बिसेषी।।<br />
लखन सचिवँ सियँ किए प्रनामा। सबहि सहित सुखु पायउ रामा।।<br />
गंग सकल मुद मंगल मूला। सब सुख करनि हरनि सब सूला।।<br />
कहि कहि कोटिक कथा प्रसंगा। रामु बिलोकहिं गंग तरंगा।।<br />
सचिवहि अनुजहि प्रियहि सुनाई। बिबुध नदी महिमा अधिकाई।।<br />
मज्जनु कीन्ह पंथ श्रम गयऊ। सुचि जलु पिअत मुदित मन भयऊ।।<br />
सुमिरत जाहि मिटइ श्रम भारू। तेहि श्रम यह लौकिक ब्यवहारू।।<br />
दो0-सुध्द सचिदानंदमय कंद भानुकुल केतु।<br />
   चरित करत नर अनुहरत संसृति सागर सेतु।।87।।<br />
        ]]></item>
        <item><![CDATA[
यह सुधि गुहँ निषाद जब पाई। मुदित लिए प्रिय बंधु बोलाई।।<br />
लिए फल मूल भेंट भरि भारा। मिलन चलेउ हिँयँ हरषु अपारा।।<br />
करि दंडवत भेंट धरि आगें। प्रभुहि बिलोकत अति अनुरागें।।<br />
सहज सनेह बिबस रघुराई। पूँछी कुसल निकट बैठाई।।<br />
नाथ कुसल पद पंकज देखें। भयउँ भागभाजन जन लेखें।।<br />
देव धरनि धनु धामु तुम्हारा। मैं जनु नीचु सहित परिवारा।।<br />
कृपा करिअ पुर धारिअ पाऊ। थापिय जनु सबु लोगु सिहाऊ।।<br />
कहेहु सत्य सबु सखा सुजाना। मोहि दीन्ह पितु आयसु आना।।<br />
दो0-बरष चारिदस बासु बन मुनि ब्रत बेषु अहारु।<br />
    ग्राम बासु नहिं उचित सुनि गुहहि भयउ दुखु भारु।।88।।<br />
        ]]></item>
        <item><![CDATA[
राम लखन सिय रूप निहारी। कहहिं सप्रेम ग्राम नर नारी।।<br />
ते पितु मातु कहहु सखि कैसे। जिन्ह पठए बन बालक ऐसे।।<br />
एक कहहिं भल भूपति कीन्हा। लोयन लाहु हमहि बिधि दीन्हा।।<br />
तब निषादपति उर अनुमाना। तरु सिंसुपा मनोहर जाना।।<br />
लै रघुनाथहि ठाउँ देखावा। कहेउ राम सब भाँति सुहावा।।<br />
पुरजन करि जोहारु घर आए। रघुबर संध्या करन सिधाए।।<br />
गुहँ सँवारि साँथरी डसाई। कुस किसलयमय मृदुल सुहाई।।<br />
सुचि फल मूल मधुर मृदु जानी। दोना भरि भरि राखेसि पानी।।<br />
दो0-सिय सुमंत्र भ्राता सहित कंद मूल फल खाइ।<br />
    सयन कीन्ह रघुबंसमनि पाय पलोटत भाइ।।89।।<br />
        ]]></item>
        <item><![CDATA[
उठे लखनु प्रभु सोवत जानी। कहि सचिवहि सोवन मृदु बानी।।<br />
कछुक दूर सजि बान सरासन। जागन लगे बैठि बीरासन।।<br />
गुँह बोलाइ पाहरू प्रतीती। ठावँ ठाँव राखे अति प्रीती।।<br />
आपु लखन पहिं बैठेउ जाई। कटि भाथी सर चाप चढ़ाई।।<br />
सोवत प्रभुहि निहारि निषादू। भयउ प्रेम बस ह्दयँ बिषादू।।<br />
तनु पुलकित जलु लोचन बहई। बचन सप्रेम लखन सन कहई।।<br />
भूपति भवन सुभायँ सुहावा। सुरपति सदनु न पटतर पावा।।<br />
मनिमय रचित चारु चौबारे। जनु रतिपति निज हाथ सँवारे।।<br />
दो0-सुचि सुबिचित्र सुभोगमय सुमन सुगंध सुबास।<br />
    पलँग मंजु मनिदीप जहँ सब बिधि सकल सुपास।।90।।<br />
        ]]></item>
        <item><![CDATA[
बिबिध बसन उपधान तुराई। छीर फेन मृदु बिसद सुहाई।।<br />
तहँ सिय रामु सयन निसि करहीं। निज छबि रति मनोज मदु हरहीं।।<br />
ते सिय रामु साथरीं सोए। श्रमित बसन बिनु जाहिं न जोए।।<br />
मातु पिता परिजन पुरबासी। सखा सुसील दास अरु दासी।।<br />
जोगवहिं जिन्हहि प्रान की नाई। महि सोवत तेइ राम गोसाईं।।<br />
पिता जनक जग बिदित प्रभाऊ। ससुर सुरेस सखा रघुराऊ।।<br />
रामचंदु पति सो बैदेही। सोवत महि बिधि बाम न केही।।<br />
सिय रघुबीर कि कानन जोगू। करम प्रधान सत्य कह लोगू।।<br />
दो0-कैकयनंदिनि मंदमति कठिन कुटिलपनु कीन्ह।<br />
    जेहीं रघुनंदन जानकिहि सुख अवसर दुखु दीन्ह।।91।।<br />
        ]]></item>
        <item><![CDATA[
भइ दिनकर कुल बिटप कुठारी। कुमति कीन्ह सब बिस्व दुखारी।।<br />
भयउ बिषादु निषादहि भारी। राम सीय महि सयन निहारी।।<br />
बोले लखन मधुर मृदु बानी। ग्यान बिराग भगति रस सानी।।<br />
काहु न कोउ सुख दुख कर दाता। निज कृत करम भोग सबु भ्राता।।<br />
जोग बियोग भोग भल मंदा। हित अनहित मध्यम भ्रम फंदा।।<br />
जनमु मरनु जहँ लगि जग जालू। संपती बिपति करमु अरु कालू।।<br />
धरनि धामु धनु पुर परिवारू। सरगु नरकु जहँ लगि ब्यवहारू।।<br />
देखिअ सुनिअ गुनिअ मन माहीं। मोह मूल परमारथु नाहीं।।<br />
दो0-सपनें होइ भिखारि नृप रंकु नाकपति होइ।<br />
    जागें लाभु न हानि कछु तिमि प्रपंच जियँ जोइ।।92।।<br />
        ]]></item>
        <item><![CDATA[
अस बिचारि नहिं कीजअ रोसू। काहुहि बादि न देइअ दोसू।।<br />
मोह निसाँ सबु सोवनिहारा। देखिअ सपन अनेक प्रकारा।।<br />
एहिं जग जामिनि जागहिं जोगी। परमारथी प्रपंच बियोगी।।<br />
जानिअ तबहिं जीव जग जागा। जब जब बिषय बिलास बिरागा।।<br />
होइ बिबेकु मोह भ्रम भागा। तब रघुनाथ चरन अनुरागा।।<br />
सखा परम परमारथु एहू। मन क्रम बचन राम पद नेहू।।<br />
राम ब्रह्म परमारथ रूपा। अबिगत अलख अनादि अनूपा।।<br />
सकल बिकार रहित गतभेदा। कहि नित नेति निरूपहिं बेदा।<br />
दो0-भगत भूमि भूसुर सुरभि सुर हित लागि कृपाल।<br />
    करत चरित धरि मनुज तनु सुनत मिटहि जग जाल।।93।।<br />
           मासपारायण, पंद्रहवा विश्राम<br />
        ]]></item>
        <item><![CDATA[
सखा समुझि अस परिहरि मोहु। सिय रघुबीर चरन रत होहू।।<br />
कहत राम गुन भा भिनुसारा। जागे जग मंगल सुखदारा।।<br />
सकल सोच करि राम नहावा। सुचि सुजान बट छीर मगावा।।<br />
अनुज सहित सिर जटा बनाए। देखि सुमंत्र नयन जल छाए।।<br />
हृदयँ दाहु अति बदन मलीना। कह कर जोरि बचन अति दीना।।<br />
नाथ कहेउ अस  कोसलनाथा। लै रथु जाहु राम कें साथा।।<br />
बनु देखाइ सुरसरि अन्हवाई। आनेहु फेरि बेगि दोउ भाई।।<br />
लखनु रामु सिय आनेहु फेरी। संसय सकल सँकोच निबेरी।।<br />
दो0-नृप अस कहेउ गोसाईँ जस कहइ करौं बलि सोइ।<br />
    करि बिनती पायन्ह परेउ दीन्ह बाल जिमि रोइ।।94।।<br />
        ]]></item>
        <item><![CDATA[
तात कृपा करि कीजिअ सोई। जातें अवध अनाथ न होई।।<br />
मंत्रहि राम उठाइ प्रबोधा। तात धरम मतु तुम्ह सबु सोधा।।<br />
सिबि दधीचि हरिचंद नरेसा। सहे धरम हित कोटि कलेसा।।<br />
रंतिदेव बलि भूप सुजाना। धरमु धरेउ सहि संकट नाना।।<br />
धरमु न दूसर सत्य समाना। आगम निगम पुरान बखाना।।<br />
मैं सोइ धरमु सुलभ करि पावा। तजें तिहूँ पुर अपजसु छावा।।<br />
संभावित कहुँ अपजस लाहू। मरन कोटि सम दारुन दाहू।।<br />
तुम्ह सन तात बहुत का कहऊँ। दिएँ उतरु फिरि पातकु लहऊँ।।<br />
दो0-पितु पद गहि कहि कोटि नति बिनय करब कर जोरि।<br />
   चिंता कवनिहु बात कै तात करिअ जनि मोरि।।95।।<br />
        ]]></item>
        <item><![CDATA[
तुम्ह पुनि पितु सम अति हित मोरें। बिनती करउँ तात कर जोरें।।<br />
सब बिधि सोइ करतब्य तुम्हारें। दुख न पाव पितु सोच हमारें।।<br />
सुनि रघुनाथ सचिव संबादू। भयउ सपरिजन बिकल निषादू।।<br />
पुनि कछु लखन कही कटु बानी। प्रभु बरजे बड़ अनुचित जानी।।<br />
सकुचि राम निज सपथ देवाई। लखन सँदेसु कहिअ जनि जाई।।<br />
कह सुमंत्रु पुनि भूप सँदेसू। सहि न सकिहि सिय बिपिन कलेसू।।<br />
जेहि बिधि अवध आव फिरि सीया। सोइ रघुबरहि तुम्हहि करनीया।।<br />
नतरु निपट अवलंब बिहीना। मैं न जिअब जिमि जल बिनु मीना।।<br />
दो0-मइकें ससरें सकल सुख जबहिं जहाँ मनु मान।।<br />
    तँह तब रहिहि सुखेन सिय जब लगि बिपति बिहान।।96।।<br />
        ]]></item>
        <item><![CDATA[
बिनती भूप कीन्ह जेहि भाँती। आरति प्रीति न सो कहि जाती।।<br />
पितु सँदेसु सुनि कृपानिधाना। सियहि दीन्ह सिख कोटि बिधाना।।<br />
सासु ससुर गुर प्रिय परिवारू। फिरतु त सब कर मिटै खभारू।।<br />
सुनि पति बचन कहति बैदेही। सुनहु प्रानपति परम सनेही।।<br />
प्रभु करुनामय परम बिबेकी। तनु तजि रहति छाँह किमि छेंकी।।<br />
प्रभा जाइ कहँ भानु बिहाई। कहँ चंद्रिका चंदु तजि जाई।।<br />
पतिहि प्रेममय बिनय सुनाई। कहति सचिव सन गिरा सुहाई।।<br />
तुम्ह पितु ससुर सरिस हितकारी। उतरु देउँ फिरि अनुचित भारी।।<br />
दो0-आरति बस सनमुख भइउँ बिलगु न मानब तात।<br />
    आरजसुत पद कमल बिनु बादि जहाँ लगि नात।।97।।<br />
        ]]></item>
        <item><![CDATA[
पितु बैभव बिलास मैं डीठा। नृप मनि मुकुट मिलित पद पीठा।।<br />
सुखनिधान अस पितु गृह मोरें। पिय बिहीन मन भाव न भोरें।।<br />
ससुर चक्कवइ कोसलराऊ। भुवन चारिदस प्रगट प्रभाऊ।।<br />
आगें होइ जेहि सुरपति लेई। अरध सिंघासन आसनु देई।।<br />
ससुरु एतादृस अवध निवासू। प्रिय परिवारु मातु सम सासू।।<br />
बिनु रघुपति पद पदुम परागा। मोहि केउ सपनेहुँ सुखद न लागा।।<br />
अगम पंथ बनभूमि पहारा। करि केहरि सर सरित अपारा।।<br />
कोल किरात कुरंग बिहंगा। मोहि सब सुखद प्रानपति संगा।।<br />
दो0-सासु ससुर सन मोरि हुँति बिनय करबि परि पायँ।।<br />
   मोर सोचु जनि करिअ कछु मैं बन सुखी सुभायँ।।98।।<br />
        ]]></item>
        <item><![CDATA[
प्राननाथ प्रिय देवर साथा। बीर धुरीन धरें धनु भाथा।।<br />
नहिं मग श्रमु भ्रमु दुख मन मोरें। मोहि लगि सोचु करिअ जनि भोरें।।<br />
सुनि सुमंत्रु सिय सीतलि बानी। भयउ बिकल जनु फनि मनि हानी।।<br />
नयन सूझ नहिं सुनइ न काना। कहि न सकइ कछु अति अकुलाना।।<br />
राम प्रबोधु कीन्ह बहु भाँति। तदपि होति नहिं सीतलि छाती।।<br />
जतन अनेक साथ हित कीन्हे। उचित उतर रघुनंदन दीन्हे।।<br />
मेटि जाइ नहिं राम रजाई। कठिन करम गति कछु न बसाई।।<br />
राम लखन सिय पद सिरु नाई। फिरेउ बनिक जिमि मूर गवाँई।।<br />
दो0&#8211;रथ हाँकेउ हय राम तन हेरि हेरि हिहिनाहिं।<br />
     देखि निषाद बिषादबस धुनहिं सीस पछिताहिं।।99।।<br />

        ]]></item>
        <item><![CDATA[
जासु बियोग बिकल पसु ऐसे। प्रजा मातु पितु जिइहहिं कैसें।।<br />
बरबस राम सुमंत्रु पठाए। सुरसरि तीर आपु तब आए।।<br />
मागी नाव न केवटु आना। कहइ तुम्हार मरमु मैं जाना।।<br />
चरन कमल रज कहुँ सबु कहई। मानुष करनि मूरि कछु अहई।।<br />
छुअत सिला भइ नारि सुहाई। पाहन तें न काठ कठिनाई।।<br />
तरनिउ मुनि घरिनि होइ जाई। बाट परइ मोरि नाव उड़ाई।।<br />
एहिं प्रतिपालउँ सबु परिवारू। नहिं जानउँ कछु अउर कबारू।।<br />
जौ प्रभु पार अवसि गा चहहू। मोहि पद पदुम पखारन कहहू।।<br />
छं0-पद कमल धोइ चढ़ाइ नाव न नाथ उतराई चहौं।<br />
   मोहि राम राउरि आन दसरथ सपथ सब साची कहौं।।<br />
   बरु तीर मारहुँ लखनु पै जब लगि न पाय पखारिहौं।<br />
   तब लगि न तुलसीदास नाथ कृपाल पारु उतारिहौं।।<br />
सो0-सुनि केबट के बैन प्रेम लपेटे अटपटे।<br />
    बिहसे करुनाऐन चितइ जानकी लखन तन।।100।।<br />
        ]]></item>
        <item><![CDATA[
कृपासिंधु बोले मुसुकाई। सोइ करु जेंहि तव नाव न जाई।।<br />
वेगि आनु जल पाय पखारू। होत बिलंबु उतारहि पारू।।<br />
जासु नाम सुमरत एक बारा। उतरहिं नर भवसिंधु अपारा।।<br />
सोइ कृपालु केवटहि निहोरा। जेहिं जगु किय तिहु पगहु ते थोरा।।<br />
पद नख निरखि देवसरि हरषी। सुनि प्रभु बचन मोहँ मति करषी।।<br />
केवट राम रजायसु पावा। पानि कठवता भरि लेइ आवा।।<br />
अति आनंद उमगि अनुरागा। चरन सरोज पखारन लागा।।<br />
बरषि सुमन सुर सकल सिहाहीं। एहि सम पुन्यपुंज कोउ नाहीं।।<br />
दो0-पद पखारि जलु पान करि आपु सहित परिवार।<br />
    पितर पारु करि प्रभुहि पुनि मुदित गयउ लेइ पार।।101।।<br />
        ]]></item>
        <item><![CDATA[
उतरि ठाड़ भए सुरसरि रेता। सीयराम गुह लखन समेता।।<br />
केवट उतरि दंडवत कीन्हा। प्रभुहि सकुच एहि नहिं कछु दीन्हा।।<br />
पिय हिय की सिय जाननिहारी। मनि मुदरी मन मुदित उतारी।।<br />
कहेउ कृपाल लेहि उतराई। केवट चरन गहे अकुलाई।।<br />
नाथ आजु मैं काह न पावा। मिटे दोष दुख दारिद दावा।।<br />
बहुत काल मैं कीन्हि मजूरी। आजु दीन्ह बिधि बनि भलि भूरी।।<br />
अब कछु नाथ न चाहिअ मोरें। दीनदयाल अनुग्रह तोरें।।<br />
फिरती बार मोहि जे देबा। सो प्रसादु मैं सिर धरि लेबा।।<br />
दो0- बहुत कीन्ह प्रभु लखन सियँ नहिं कछु केवटु लेइ।<br />
    बिदा कीन्ह करुनायतन भगति बिमल बरु देइ।।102।।<br />

        ]]></item>
        <item><![CDATA[
तब मज्जनु करि रघुकुलनाथा। पूजि पारथिव नायउ माथा।।<br />
सियँ सुरसरिहि कहेउ कर जोरी। मातु मनोरथ पुरउबि मोरी।।<br />
पति देवर संग कुसल बहोरी। आइ करौं जेहिं पूजा तोरी।।<br />
सुनि सिय बिनय प्रेम रस सानी। भइ तब बिमल बारि बर बानी।।<br />
सुनु रघुबीर प्रिया बैदेही। तव प्रभाउ जग बिदित न केही।।<br />
लोकप होहिं बिलोकत तोरें। तोहि सेवहिं सब सिधि कर जोरें।।<br />
तुम्ह जो हमहि बड़ि बिनय सुनाई। कृपा कीन्हि मोहि दीन्हि बड़ाई।।<br />
तदपि देबि मैं देबि असीसा। सफल होपन हित निज बागीसा।।<br />
दो0-प्राननाथ देवर सहित कुसल कोसला आइ।<br />
   पूजहि सब मनकामना सुजसु रहिहि जग छाइ।।103।।<br />
        ]]></item>
        <item><![CDATA[
गंग बचन सुनि मंगल मूला। मुदित सीय सुरसरि अनुकुला।।<br />
तब प्रभु गुहहि कहेउ घर जाहू। सुनत सूख मुखु भा उर दाहू।।<br />
दीन बचन गुह कह कर जोरी। बिनय सुनहु रघुकुलमनि मोरी।।<br />
नाथ साथ रहि पंथु देखाई। करि दिन चारि चरन सेवकाई।।<br />
जेहिं बन जाइ रहब रघुराई। परनकुटी मैं करबि सुहाई।।<br />
तब मोहि कहँ जसि देब रजाई। सोइ करिहउँ रघुबीर दोहाई।।<br />
सहज  सनेह राम लखि तासु। संग लीन्ह गुह हृदय हुलासू।।<br />
पुनि गुहँ ग्याति बोलि सब लीन्हे। करि परितोषु बिदा तब कीन्हे।।<br />
दो0- तब गनपति सिव सुमिरि प्रभु नाइ सुरसरिहि माथ। ì<br />
     सखा अनुज सिया सहित बन गवनु कीन्ह रधुनाथ।।104।।<br />
        ]]></item>
        <item><![CDATA[
तेहि दिन भयउ बिटप तर बासू। लखन सखाँ सब कीन्ह सुपासू।।<br />
प्रात प्रातकृत करि रधुसाई। तीरथराजु दीख प्रभु जाई।।<br />
सचिव सत्य श्रध्दा प्रिय नारी। माधव सरिस मीतु हितकारी।।<br />
चारि पदारथ भरा भँडारु। पुन्य प्रदेस देस अति चारु।।<br />
छेत्र अगम गढ़ु गाढ़ सुहावा। सपनेहुँ नहिं प्रतिपच्छिन्ह पावा।।<br />
सेन सकल तीरथ बर बीरा। कलुष अनीक दलन रनधीरा।।<br />
संगमु सिंहासनु सुठि सोहा। छत्रु अखयबटु मुनि मनु मोहा।।<br />
चवँर जमुन अरु गंग तरंगा। देखि होहिं दुख दारिद भंगा।।<br />
दो0- सेवहिं सुकृति साधु सुचि पावहिं सब मनकाम।<br />
    बंदी बेद पुरान गन कहहिं बिमल गुन ग्राम।।105।।<br />
        ]]></item>
        <item><![CDATA[
को कहि सकइ प्रयाग प्रभाऊ। कलुष पुंज कुंजर मृगराऊ।।<br />
अस तीरथपति देखि सुहावा। सुख सागर रघुबर सुखु पावा।।<br />
कहि सिय लखनहि सखहि  सुनाई। श्रीमुख तीरथराज बड़ाई।।<br />
करि प्रनामु देखत बन बागा। कहत महातम अति अनुरागा।।<br />
एहि बिधि आइ बिलोकी बेनी। सुमिरत सकल सुमंगल देनी।।<br />
मुदित नहाइ कीन्हि सिव सेवा। पुजि जथाबिधि तीरथ देवा।।<br />
तब प्रभु भरद्वाज पहिं आए। करत दंडवत मुनि उर लाए।।<br />
मुनि मन मोद न कछु कहि जाइ। ब्रह्मानंद रासि जनु पाई।।<br />
दो0- दीन्हि असीस मुनीस उर अति अनंदु अस जानि।<br />
    लोचन गोचर सुकृत फल मनहुँ किए बिधि आनि।।106।।<br />
        ]]></item>
        <item><![CDATA[
कुसल प्रस्न करि आसन दीन्हे। पूजि प्रेम परिपूरन कीन्हे।।<br />
कंद मूल फल अंकुर नीके। दिए आनि मुनि मनहुँ अमी के।।<br />
सीय लखन जन सहित सुहाए। अति रुचि राम मूल फल खाए।।<br />
भए बिगतश्रम रामु सुखारे। भरव्दाज मृदु बचन उचारे।।<br />
आजु सुफल तपु तीरथ त्यागू। आजु सुफल जप जोग बिरागू।।<br />
सफल सकल सुभ साधन साजू। राम तुम्हहि अवलोकत आजू।।<br />
लाभ अवधि सुख अवधि न दूजी। तुम्हारें दरस आस सब पूजी।।<br />
अब करि कृपा देहु बर एहू। निज पद सरसिज सहज सनेहू।।<br />
दो0-करम बचन मन छाड़ि छलु जब लगि जनु न तुम्हार।<br />
    तब लगि सुखु सपनेहुँ नहीं किएँ कोटि उपचार।।<br />
        ]]></item>
        <item><![CDATA[
सुनि मुनि बचन रामु सकुचाने। भाव भगति आनंद अघाने।।<br />
तब रघुबर मुनि सुजसु सुहावा। कोटि भाँति कहि सबहि सुनावा।।<br />
सो बड सो सब गुन गन गेहू। जेहि मुनीस तुम्ह आदर देहू।।<br />
मुनि रघुबीर परसपर नवहीं। बचन अगोचर सुखु अनुभवहीं।।<br />
यह सुधि पाइ प्रयाग निवासी। बटु तापस मुनि सिद्ध उदासी।।<br />
भरद्वाज आश्रम सब आए। देखन दसरथ सुअन सुहाए।।<br />
राम प्रनाम कीन्ह सब काहू। मुदित भए लहि लोयन लाहू।।<br />
देहिं असीस परम सुखु पाई। फिरे सराहत सुंदरताई।।<br />
दो0-राम कीन्ह बिश्राम निसि प्रात प्रयाग नहाइ।<br />
    चले सहित सिय लखन जन मुददित मुनिहि सिरु नाइ।।108।।<br />
        ]]></item>
        <item><![CDATA[
राम सप्रेम कहेउ मुनि पाहीं। नाथ कहिअ हम केहि मग जाहीं।।<br />
मुनि मन बिहसि राम सन कहहीं। सुगम सकल मग तुम्ह कहुँ अहहीं।।<br />
साथ लागि मुनि सिष्य बोलाए। सुनि मन मुदित पचासक आए।।<br />
सबन्हि राम पर प्रेम अपारा। सकल कहहि मगु दीख हमारा।।<br />
मुनि बटु चारि संग तब दीन्हे। जिन्ह बहु जनम सुकृत सब कीन्हे।।<br />
करि प्रनामु रिषि आयसु पाई। प्रमुदित हृदयँ चले रघुराई।।<br />
ग्राम निकट जब निकसहि जाई। देखहि दरसु नारि नर धाई।।<br />
होहि सनाथ जनम फलु पाई। फिरहि दुखित मनु संग पठाई।।<br />
दो0-बिदा किए बटु बिनय करि फिरे पाइ मन काम।<br />
    उतरि नहाए जमुन जल जो सरीर सम स्याम।।109।।<br />

        ]]></item>
        <item><![CDATA[
सुनत तीरवासी नर नारी। धाए निज निज काज बिसारी।।<br />
लखन राम सिय सुन्दरताई। देखि करहिं निज भाग्य बड़ाई।।<br />
अति लालसा बसहिं मन माहीं। नाउँ गाउँ बूझत सकुचाहीं।।<br />
जे तिन्ह महुँ बयबिरिध सयाने। तिन्ह करि जुगुति रामु पहिचाने।।<br />
सकल कथा तिन्ह सबहि सुनाई। बनहि चले पितु आयसु पाई।।<br />
सुनि सबिषाद सकल पछिताहीं। रानी रायँ कीन्ह भल नाहीं।।<br />
तेहि अवसर एक तापसु आवा। तेजपुंज लघुबयस सुहावा।।<br />
कवि अलखित गति बेषु बिरागी। मन क्रम बचन राम अनुरागी।।<br />
दो0-सजल नयन तन पुलकि निज इष्टदेउ पहिचानि।<br />
    परेउ दंड जिमि धरनितल दसा न जाइ बखानि।।110।।<br />
        ]]></item>
        <item><![CDATA[
राम सप्रेम पुलकि उर लावा। परम रंक जनु पारसु पावा।।<br />
मनहुँ प्रेमु परमारथु दोऊ। मिलत धरे तन कह सबु कोऊ।।<br />
बहुरि लखन पायन्ह सोइ लागा। लीन्ह उठाइ उमगि अनुरागा।।<br />
पुनि सिय चरन धूरि धरि सीसा। जननि जानि सिसु दीन्हि असीसा।।<br />
कीन्ह निषाद दंडवत तेही। मिलेउ मुदित लखि राम सनेही।।<br />
पिअत नयन पुट रूपु पियूषा। मुदित सुअसनु पाइ जिमि भूखा।।<br />
ते पितु मातु कहहु सखि कैसे। जिन्ह पठए बन बालक ऐसे।।<br />
राम लखन सिय रूपु निहारी। होहिं सनेह बिकल नर नारी।।<br />
दो0-तब रघुबीर अनेक बिधि सखहि सिखावनु दीन्ह।<br />
    राम रजायसु सीस धरि भवन गवनु तेँइँ कीन्ह।।111।।<br />
        ]]></item>
        <item><![CDATA[
पुनि सियँ राम लखन कर जोरी। जमुनहि कीन्ह प्रनामु बहोरी।।<br />
चले ससीय मुदित दोउ भाई। रबितनुजा कइ करत बड़ाई।।<br />
पथिक अनेक मिलहिं मग जाता। कहहिं सप्रेम देखि दोउ भ्राता।।<br />
राज लखन सब अंग तुम्हारें। देखि सोचु अति हृदय हमारें।।<br />
मारग चलहु पयादेहि पाएँ। ज्योतिषु झूठ हमारें भाएँ।।<br />
अगमु पंथ गिरि कानन भारी। तेहि महँ साथ नारि सुकुमारी।।<br />
करि केहरि बन जाइ न जोई। हम सँग चलहि जो आयसु होई।।<br />
जाब जहाँ लगि तहँ पहुँचाई। फिरब बहोरि तुम्हहि सिरु नाई।।<br />
दो0-एहि बिधि पूँछहिं प्रेम बस पुलक गात जलु नैन।<br />
    कृपासिंधु फेरहि तिन्हहि कहि बिनीत मृदु बैन।।112।।<br />
        ]]></item>
        <item><![CDATA[
जे पुर गाँव बसहिं मग माहीं। तिन्हहि नाग सुर नगर सिहाहीं।।<br />
केहि सुकृतीं केहि घरीं बसाए। धन्य पुन्यमय परम सुहाए।।<br />
जहँ जहँ राम चरन चलि जाहीं। तिन्ह समान अमरावति नाहीं।।<br />
पुन्यपुंज मग निकट निवासी। तिन्हहि सराहहिं सुरपुरबासी।।<br />
जे भरि नयन बिलोकहिं रामहि। सीता लखन सहित घनस्यामहि।।<br />
जे सर सरित राम अवगाहहिं। तिन्हहि देव सर सरित सराहहिं।।<br />
जेहि तरु तर प्रभु बैठहिं जाई। करहिं कलपतरु तासु बड़ाई।।<br />
परसि राम पद पदुम परागा। मानति भूमि भूरि निज भागा।।<br />
दो0-छाँह करहि घन बिबुधगन बरषहि सुमन सिहाहिं।<br />
    देखत गिरि बन बिहग मृग रामु चले मग जाहिं।।113।।<br />
        ]]></item>
        <item><![CDATA[
सीता लखन सहित रघुराई। गाँव निकट जब निकसहिं जाई।।<br />
सुनि सब बाल बृद्ध नर नारी। चलहिं तुरत गृहकाजु बिसारी।।<br />
राम लखन सिय रूप निहारी। पाइ नयनफलु होहिं सुखारी।।<br />
सजल बिलोचन पुलक सरीरा। सब भए मगन देखि दोउ बीरा।।<br />
बरनि न जाइ दसा तिन्ह केरी। लहि जनु रंकन्ह सुरमनि ढेरी।।<br />
एकन्ह एक बोलि सिख देहीं। लोचन लाहु लेहु छन एहीं।।<br />
रामहि देखि एक अनुरागे। चितवत चले जाहिं सँग लागे।।<br />
एक नयन मग छबि उर आनी। होहिं सिथिल तन मन बर बानी।।<br />
दो0-एक देखिं बट छाँह भलि डासि मृदुल तृन पात।<br />
    कहहिं गवाँइअ छिनुकु श्रमु गवनब अबहिं कि प्रात।।114।।<br />
        ]]></item>
        <item><![CDATA[
एक कलस भरि आनहिं पानी। अँचइअ नाथ कहहिं मृदु बानी।।<br />
सुनि प्रिय बचन प्रीति अति देखी। राम कृपाल सुसील बिसेषी।।<br />
जानी श्रमित सीय मन माहीं। घरिक बिलंबु कीन्ह बट छाहीं।।<br />
मुदित नारि नर देखहिं सोभा। रूप अनूप नयन मनु लोभा।।<br />
एकटक सब सोहहिं चहुँ ओरा। रामचंद्र मुख चंद चकोरा।।<br />
तरुन तमाल बरन तनु सोहा। देखत कोटि मदन मनु मोहा।।<br />
दामिनि बरन लखन सुठि नीके। नख सिख सुभग भावते जी के।।<br />
मुनिपट कटिन्ह कसें तूनीरा। सोहहिं कर कमलिनि धनु तीरा।।<br />
दो0-जटा मुकुट सीसनि सुभग उर भुज नयन बिसाल।<br />
   सरद परब बिधु बदन बर लसत स्वेद कन जाल।।115।।<br />
        ]]></item>
        <item><![CDATA[
बरनि न जाइ मनोहर जोरी। सोभा बहुत थोरि मति मोरी।।<br />
राम लखन सिय सुंदरताई। सब चितवहिं चित मन मति लाई।।<br />
थके नारि नर प्रेम पिआसे। मनहुँ मृगी मृग देखि दिआ से।।<br />
सीय समीप ग्रामतिय जाहीं। पूँछत अति सनेहँ सकुचाहीं।।<br />
बार बार सब लागहिं पाएँ। कहहिं बचन मृदु सरल सुभाएँ।।<br />
राजकुमारि बिनय हम करहीं। तिय सुभायँ कछु पूँछत डरहीं।<br />
स्वामिनि अबिनय छमबि हमारी। बिलगु न मानब जानि गवाँरी।।<br />
राजकुअँर दोउ सहज सलोने। इन्ह तें लही दुति मरकत सोने।।<br />
दो0-स्यामल गौर किसोर बर सुंदर सुषमा ऐन।<br />
    सरद सर्बरीनाथ मुखु सरद सरोरुह नैन।।116।।<br />
        मासपारायण, सोलहवाँ विश्राम<br />
        नवान्हपारायण, चौथा विश्राम<br />
        ]]></item>
        <item><![CDATA[
कोटि मनोज लजावनिहारे। सुमुखि कहहु को आहिं तुम्हारे।।<br />
सुनि सनेहमय मंजुल बानी। सकुची सिय मन महुँ मुसुकानी।।<br />
तिन्हहि बिलोकि बिलोकति धरनी। दुहुँ सकोच सकुचित बरबरनी।।<br />
सकुचि सप्रेम बाल मृग नयनी। बोली मधुर बचन पिकबयनी।।<br />
सहज सुभाय सुभग तन गोरे। नामु लखनु लघु देवर मोरे।।<br />
बहुरि बदनु बिधु अंचल ढाँकी। पिय तन चितइ भौंह करि बाँकी।।<br />
खंजन मंजु तिरीछे नयननि। निज पति कहेउ तिन्हहि सियँ सयननि।।<br />
भइ मुदित सब ग्रामबधूटीं। रंकन्ह राय रासि जनु लूटीं।।<br />
दो0-अति सप्रेम सिय पायँ परि बहुबिधि देहिं असीस।<br />
   सदा सोहागिनि होहु तुम्ह जब लगि महि अहि सीस।।117।।<br />
        ]]></item>
        <item><![CDATA[
पारबती सम पतिप्रिय होहू। देबि न हम पर छाड़ब छोहू।।<br />
पुनि पुनि बिनय करिअ कर जोरी। जौं एहि मारग फिरिअ बहोरी।।<br />
दरसनु देब जानि निज दासी। लखीं सीयँ सब प्रेम पिआसी।।<br />
मधुर बचन कहि कहि परितोषीं। जनु कुमुदिनीं कौमुदीं पोषीं।।<br />
तबहिं लखन रघुबर रुख जानी। पूँछेउ मगु लोगन्हि मृदु बानी।।<br />
सुनत नारि नर भए दुखारी। पुलकित गात बिलोचन बारी।।<br />
मिटा मोदु मन भए मलीने। बिधि निधि दीन्ह लेत जनु छीने।।<br />
समुझि करम गति धीरजु कीन्हा। सोधि सुगम मगु तिन्ह कहि दीन्हा।।<br />
दो0-लखन जानकी सहित तब गवनु कीन्ह रघुनाथ।<br />
    फेरे सब प्रिय बचन कहि लिए लाइ मन साथ।।118।।ý<br />
        ]]></item>
        <item><![CDATA[
फिरत नारि नर अति पछिताहीं। देअहि दोषु देहिं मन माहीं।।<br />
सहित बिषाद परसपर कहहीं। बिधि करतब उलटे सब अहहीं।।<br />
निपट निरंकुस निठुर निसंकू। जेहिं ससि कीन्ह सरुज सकलंकू।।<br />
रूख कलपतरु सागरु खारा। तेहिं पठए बन राजकुमारा।।<br />
जौं पे इन्हहि दीन्ह बनबासू। कीन्ह बादि बिधि भोग बिलासू।।<br />
ए बिचरहिं मग बिनु पदत्राना। रचे बादि बिधि बाहन नाना।।<br />
ए महि परहिं डासि कुस पाता। सुभग सेज कत सृजत बिधाता।।<br />
तरुबर बास इन्हहि बिधि दीन्हा। धवल धाम रचि रचि श्रमु कीन्हा।।<br />
दो0-जौं ए मुनि पट धर जटिल सुंदर सुठि सुकुमार।<br />
    बिबिध भाँति भूषन बसन बादि किए करतार।।119।।<br />
        ]]></item>
        <item><![CDATA[
जौं ए कंद मूल फल खाहीं। बादि सुधादि असन जग माहीं।।<br />
एक कहहिं ए सहज सुहाए। आपु प्रगट भए बिधि न बनाए।।<br />
जहँ लगि बेद कही बिधि करनी। श्रवन नयन मन गोचर बरनी।।<br />
देखहु खोजि भुअन दस चारी। कहँ अस पुरुष कहाँ असि नारी।।<br />
इन्हहि देखि बिधि मनु अनुरागा। पटतर जोग बनावै लागा।।<br />
कीन्ह बहुत श्रम ऐक न आए। तेहिं इरिषा बन आनि दुराए।।<br />
एक कहहिं हम बहुत न जानहिं। आपुहि परम धन्य करि मानहिं।।<br />
ते पुनि पुन्यपुंज हम लेखे। जे देखहिं देखिहहिं जिन्ह देखे।।<br />
दो0-एहि बिधि कहि कहि बचन प्रिय लेहिं नयन भरि नीर।<br />
    किमि चलिहहि मारग अगम सुठि सुकुमार सरीर।।120।।<br />
        ]]></item>
        <item><![CDATA[
नारि सनेह बिकल बस होहीं। चकई साँझ समय जनु सोहीं।।<br />
मृदु पद कमल कठिन मगु जानी। गहबरि हृदयँ कहहिं बर बानी।।<br />
परसत मृदुल चरन अरुनारे। सकुचति महि जिमि हृदय हमारे।।<br />
जौं जगदीस इन्हहि बनु दीन्हा। कस न सुमनमय मारगु कीन्हा।।<br />
जौं मागा पाइअ बिधि पाहीं। ए रखिअहिं सखि आँखिन्ह माहीं।।<br />
जे नर नारि न अवसर आए। तिन्ह सिय रामु न देखन पाए।।<br />
सुनि सुरुप बूझहिं अकुलाई। अब लगि गए कहाँ लगि भाई।।<br />
समरथ धाइ बिलोकहिं जाई। प्रमुदित फिरहिं जनमफलु पाई।।<br />
दो0-अबला बालक बृद्ध जन कर मीजहिं पछिताहिं।।<br />
   होहिं प्रेमबस लोग इमि रामु जहाँ जहँ जाहिं।।121।।<br />
        ]]></item>
        <item><![CDATA[
गाँव गाँव अस होइ अनंदू। देखि भानुकुल कैरव चंदू।।<br />
जे कछु समाचार सुनि पावहिं। ते नृप रानिहि दोसु लगावहिं।।<br />
कहहिं एक अति भल नरनाहू। दीन्ह हमहि जोइ लोचन लाहू।।<br />
कहहिं परस्पर लोग लोगाईं। बातें सरल सनेह सुहाईं।।<br />
ते पितु मातु धन्य जिन्ह जाए। धन्य सो नगरु जहाँ तें आए।।<br />
धन्य सो देसु सैलु बन गाऊँ। जहँ जहँ जाहिं धन्य सोइ ठाऊँ।।<br />
सुख पायउ बिरंचि रचि तेही। ए जेहि के सब भाँति सनेही।।<br />
राम लखन पथि कथा सुहाई। रही सकल मग कानन छाई।।<br />
दो0-एहि बिधि रघुकुल कमल रबि मग लोगन्ह सुख देत।<br />
   जाहिं चले देखत बिपिन सिय सौमित्रि समेत।।122।।<br />
        ]]></item>
        <item><![CDATA[
आगे रामु लखनु बने पाछें। तापस बेष बिराजत काछें।।<br />
उभय बीच सिय सोहति कैसे। ब्रह्म जीव बिच माया जैसे।।<br />
बहुरि कहउँ छबि जसि मन बसई। जनु मधु मदन मध्य रति लसई।।<br />
उपमा बहुरि कहउँ जियँ जोही। जनु बुध बिधु बिच रोहिनि सोही।।<br />
प्रभु पद रेख बीच बिच सीता। धरति चरन मग चलति सभीता।।<br />
सीय राम पद अंक बराएँ। लखन चलहिं मगु दाहिन लाएँ।।<br />
राम लखन सिय प्रीति सुहाई। बचन अगोचर किमि कहि जाई।।<br />
खग मृग मगन देखि छबि होहीं। लिए चोरि चित राम बटोहीं।।<br />
दो0-जिन्ह जिन्ह देखे पथिक प्रिय सिय समेत दोउ भाइ।<br />
   भव मगु अगमु अनंदु तेइ बिनु श्रम रहे सिराइ।।123।।<br />
        ]]></item>
        <item><![CDATA[
अजहुँ जासु उर सपनेहुँ काऊ। बसहुँ लखनु सिय रामु बटाऊ।।<br />
राम धाम पथ पाइहि सोई। जो पथ पाव कबहुँ मुनि कोई।।<br />
तब रघुबीर श्रमित सिय जानी। देखि निकट बटु सीतल पानी।।<br />
तहँ बसि कंद मूल फल खाई। प्रात नहाइ चले रघुराई।।<br />
देखत बन सर सैल सुहाए। बालमीकि आश्रम प्रभु आए।।<br />
राम दीख मुनि बासु सुहावन। सुंदर गिरि काननु जलु पावन।।<br />
सरनि सरोज बिटप बन फूले। गुंजत मंजु मधुप रस भूले।।<br />
खग मृग बिपुल कोलाहल करहीं। बिरहित बैर मुदित मन चरहीं।।<br />
दो0-सुचि सुंदर आश्रमु निरखि हरषे राजिवनेन।<br />
    सुनि रघुबर आगमनु मुनि आगें आयउ लेन।।124।।<br />
        ]]></item>
        <item><![CDATA[
मुनि कहुँ राम दंडवत कीन्हा। आसिरबादु बिप्रबर दीन्हा।।<br />
देखि राम छबि नयन जुड़ाने। करि सनमानु आश्रमहिं आने।।<br />
मुनिबर अतिथि प्रानप्रिय पाए। कंद मूल फल मधुर मगाए।।<br />
सिय सौमित्रि राम फल खाए। तब मुनि आश्रम दिए सुहाए।।<br />
बालमीकि मन आनँदु भारी। मंगल मूरति नयन निहारी।।<br />
तब कर कमल जोरि रघुराई। बोले बचन श्रवन सुखदाई।।<br />
तुम्ह त्रिकाल दरसी मुनिनाथा। बिस्व बदर जिमि तुम्हरें हाथा।।<br />
अस कहि प्रभु सब कथा बखानी। जेहि जेहि भाँति दीन्ह बनु रानी।।<br />
दो0-तात बचन पुनि मातु हित भाइ भरत अस राउ।<br />
    मो कहुँ दरस तुम्हार प्रभु सबु मम पुन्य प्रभाउ।।125।।<br />
        ]]></item>
        <item><![CDATA[
देखि पाय मुनिराय तुम्हारे। भए सुकृत सब सुफल हमारे।।<br />
अब जहँ राउर आयसु होई। मुनि उदबेगु न पावै कोई।।<br />
मुनि तापस जिन्ह तें दुखु लहहीं। ते नरेस बिनु पावक दहहीं।।<br />
मंगल मूल बिप्र परितोषू। दहइ कोटि कुल भूसुर रोषू।।<br />
अस जियँ जानि कहिअ सोइ ठाऊँ। सिय सौमित्रि सहित जहँ जाऊँ।।<br />
तहँ रचि रुचिर परन तृन साला। बासु करौ कछु काल कृपाला।।<br />
सहज सरल सुनि रघुबर बानी। साधु साधु बोले मुनि ग्यानी।।<br />
कस न कहहु अस रघुकुलकेतू। तुम्ह पालक संतत श्रुति सेतू।।<br />
छं0-श्रुति सेतु पालक राम तुम्ह जगदीस माया जानकी।<br />
   जो सृजति जगु पालति हरति रूख पाइ कृपानिधान की।।<br />
   जो सहससीसु अहीसु महिधरु लखनु सचराचर धनी।<br />
   सुर काज धरि नरराज तनु चले दलन खल निसिचर अनी।।<br />
सो0-राम सरुप तुम्हार बचन अगोचर बुद्धिपर।<br />
    अबिगत अकथ अपार नेति नित निगम कह।।126।।<br />
        ]]></item>
        <item><![CDATA[
जगु पेखन तुम्ह देखनिहारे। बिधि हरि संभु नचावनिहारे।।<br />
तेउ न जानहिं मरमु तुम्हारा। औरु तुम्हहि को जाननिहारा।।<br />
सोइ जानइ जेहि देहु जनाई। जानत तुम्हहि तुम्हइ होइ जाई।।<br />
तुम्हरिहि कृपाँ तुम्हहि रघुनंदन। जानहिं भगत भगत उर चंदन।।<br />
चिदानंदमय देह तुम्हारी। बिगत बिकार जान अधिकारी।।<br />
नर तनु धरेहु संत सुर काजा। कहहु करहु जस प्राकृत राजा।।<br />
राम देखि सुनि चरित तुम्हारे। जड़ मोहहिं बुध होहिं सुखारे।।<br />
तुम्ह जो कहहु करहु सबु साँचा। जस काछिअ तस चाहिअ नाचा।।<br />
दो0-पूँछेहु मोहि कि रहौं कहँ मैं पूँछत सकुचाउँ।<br />
    जहँ न होहु तहँ देहु कहि तुम्हहि देखावौं ठाउँ।।127।।<br />
        ]]></item>
        <item><![CDATA[
सुनि मुनि बचन प्रेम रस साने। सकुचि राम मन महुँ मुसुकाने।।<br />
बालमीकि हँसि कहहिं बहोरी। बानी मधुर अमिअ रस बोरी।।<br />
सुनहु राम अब कहउँ निकेता। जहाँ बसहु सिय लखन समेता।।<br />
जिन्ह के श्रवन समुद्र समाना। कथा तुम्हारि सुभग सरि नाना।।<br />
भरहिं निरंतर होहिं न पूरे। तिन्ह के हिय तुम्ह कहुँ गृह रूरे।।<br />
लोचन चातक जिन्ह करि राखे। रहहिं दरस जलधर अभिलाषे।।<br />
निदरहिं सरित सिंधु सर भारी। रूप बिंदु जल होहिं सुखारी।।<br />
तिन्ह के हृदय सदन सुखदायक। बसहु बंधु सिय सह रघुनायक।।<br />
दो0-जसु तुम्हार मानस बिमल हंसिनि जीहा जासु।<br />
   मुकुताहल गुन गन चुनइ राम बसहु हियँ तासु।।128।।<br />
        ]]></item>
        <item><![CDATA[
प्रभु प्रसाद सुचि सुभग सुबासा। सादर जासु लहइ नित नासा।।<br />
तुम्हहि निबेदित भोजन करहीं। प्रभु प्रसाद पट भूषन धरहीं।।<br />
सीस नवहिं सुर गुरु द्विज देखी। प्रीति सहित करि बिनय बिसेषी।।<br />
कर नित करहिं राम पद पूजा। राम भरोस हृदयँ नहि दूजा।।<br />
चरन राम तीरथ चलि जाहीं। राम बसहु तिन्ह के मन माहीं।।<br />
मंत्रराजु नित जपहिं तुम्हारा। पूजहिं तुम्हहि सहित परिवारा।।<br />
तरपन होम करहिं बिधि नाना। बिप्र जेवाँइ देहिं बहु दाना।।<br />
तुम्ह तें अधिक गुरहि जियँ जानी। सकल भायँ सेवहिं सनमानी।।<br />
दो0-सबु करि मागहिं एक फलु राम चरन रति होउ।<br />
   तिन्ह कें मन मंदिर बसहु सिय रघुनंदन दोउ।।129।।<br />
        ]]></item>
        <item><![CDATA[
काम कोह मद मान न मोहा। लोभ न छोभ न राग न द्रोहा।।<br />
जिन्ह कें कपट दंभ नहिं माया। तिन्ह कें हृदय बसहु रघुराया।।<br />
सब के प्रिय सब के हितकारी। दुख सुख सरिस प्रसंसा गारी।।<br />
कहहिं सत्य प्रिय बचन बिचारी। जागत सोवत सरन तुम्हारी।।<br />
तुम्हहि छाड़ि गति दूसरि नाहीं। राम बसहु तिन्ह के मन माहीं।।<br />
जननी सम जानहिं परनारी। धनु पराव बिष तें बिष भारी।।<br />
जे हरषहिं पर संपति देखी। दुखित होहिं पर बिपति बिसेषी।।<br />
जिन्हहि राम तुम्ह प्रानपिआरे। तिन्ह के मन सुभ सदन तुम्हारे।।<br />
दो0-स्वामि सखा पितु मातु गुर जिन्ह के सब तुम्ह तात।<br />
    मन मंदिर तिन्ह कें बसहु सीय सहित दोउ भ्रात।।130।।<br />
        ]]></item>
        <item><![CDATA[
अवगुन तजि सब के गुन गहहीं। बिप्र धेनु हित संकट सहहीं।।<br />
नीति निपुन जिन्ह कइ जग लीका। घर तुम्हार तिन्ह कर मनु नीका।।<br />
गुन तुम्हार समुझइ निज दोसा। जेहि सब भाँति तुम्हार भरोसा।।<br />
राम भगत प्रिय लागहिं जेही। तेहि उर बसहु सहित बैदेही।।<br />
जाति पाँति धनु धरम बड़ाई। प्रिय परिवार सदन सुखदाई।।<br />
सब तजि तुम्हहि रहइ उर लाई। तेहि के हृदयँ रहहु रघुराई।।<br />
सरगु नरकु अपबरगु समाना। जहँ तहँ देख धरें धनु बाना।।<br />
करम बचन मन राउर चेरा। राम करहु तेहि कें उर डेरा।।<br />
दो0-जाहि न चाहिअ कबहुँ कछु तुम्ह सन सहज सनेहु।<br />
    बसहु निरंतर तासु मन सो राउर निज गेहु।।131।।<br />
        ]]></item>
        <item><![CDATA[
एहि बिधि मुनिबर भवन देखाए। बचन सप्रेम राम मन भाए।।<br />
कह मुनि सुनहु भानुकुलनायक। आश्रम कहउँ समय सुखदायक।।<br />
चित्रकूट गिरि करहु निवासू। तहँ तुम्हार सब भाँति सुपासू।।<br />
सैलु सुहावन कानन चारू। करि केहरि मृग बिहग बिहारू।।<br />
नदी पुनीत पुरान बखानी। अत्रिप्रिया निज तपबल आनी।।<br />
सुरसरि धार नाउँ मंदाकिनि। जो सब पातक पोतक डाकिनि।।<br />
अत्रि आदि मुनिबर बहु बसहीं। करहिं जोग जप तप तन कसहीं।।<br />
चलहु सफल श्रम सब कर करहू। राम देहु गौरव गिरिबरहू।।<br />
दो0-चित्रकूट महिमा अमित कहीं महामुनि गाइ।<br />
   आए नहाए सरित बर सिय समेत दोउ भाइ।।132।।<br />
        ]]></item>
        <item><![CDATA[
रघुबर कहेउ लखन भल घाटू। करहु कतहुँ अब ठाहर ठाटू।।<br />
लखन दीख पय उतर करारा। चहुँ दिसि फिरेउ धनुष जिमि नारा।।<br />
नदी पनच सर सम दम दाना। सकल कलुष कलि साउज नाना।।<br />
चित्रकूट जनु अचल अहेरी। चुकइ न घात मार मुठभेरी।।<br />
अस कहि लखन ठाउँ देखरावा। थलु बिलोकि रघुबर सुखु पावा।।<br />
रमेउ राम मनु देवन्ह जाना। चले सहित सुर थपति प्रधाना।।<br />
कोल किरात बेष सब आए। रचे परन तृन सदन सुहाए।।<br />
बरनि न जाहि मंजु दुइ साला। एक ललित लघु एक बिसाला।।<br />
दो0-लखन जानकी सहित प्रभु राजत रुचिर निकेत।<br />
    सोह मदनु मुनि बेष जनु रति रितुराज समेत।।133।।<br />
         मासपारायण, सत्रहँवा विश्राम<br />
        ]]></item>
        <item><![CDATA[
अमर नाग किंनर दिसिपाला। चित्रकूट आए तेहि काला।।<br />
राम प्रनामु कीन्ह सब काहू। मुदित देव लहि लोचन लाहू।।<br />
बरषि सुमन कह देव समाजू। नाथ सनाथ भए हम आजू।।<br />
करि बिनती दुख दुसह सुनाए। हरषित निज निज सदन सिधाए।।<br />
चित्रकूट रघुनंदनु छाए। समाचार सुनि सुनि मुनि आए।।<br />
आवत देखि मुदित मुनिबृंदा। कीन्ह दंडवत रघुकुल चंदा।।<br />
मुनि रघुबरहि लाइ उर लेहीं। सुफल होन हित आसिष देहीं।।<br />
सिय सौमित्र राम छबि देखहिं। साधन सकल सफल करि लेखहिं।।<br />
दो0-जथाजोग सनमानि प्रभु बिदा किए मुनिबृंद।<br />
   करहि जोग जप जाग तप निज आश्रमन्हि सुछंद।।134।।<br />
        ]]></item>
        <item><![CDATA[
यह सुधि कोल किरातन्ह पाई। हरषे जनु नव निधि घर आई।।<br />
कंद मूल फल भरि भरि दोना। चले रंक जनु लूटन सोना।।<br />
तिन्ह महँ जिन्ह देखे दोउ भ्राता। अपर तिन्हहि पूँछहि मगु जाता।।<br />
कहत सुनत रघुबीर निकाई। आइ सबन्हि देखे रघुराई।।<br />
करहिं जोहारु भेंट धरि आगे। प्रभुहि बिलोकहिं अति अनुरागे।।<br />
चित्र लिखे जनु जहँ तहँ ठाढ़े। पुलक सरीर नयन जल बाढ़े।।<br />
राम सनेह मगन सब जाने। कहि प्रिय बचन सकल सनमाने।।<br />
प्रभुहि जोहारि बहोरि बहोरी। बचन बिनीत कहहिं कर जोरी।।<br />
दो0-अब हम नाथ सनाथ सब भए देखि प्रभु पाय।<br />
   भाग हमारे आगमनु राउर कोसलराय।।135।।<br />
        ]]></item>
        <item><![CDATA[
धन्य भूमि बन पंथ पहारा। जहँ जहँ नाथ पाउ तुम्ह धारा।।<br />
धन्य बिहग मृग काननचारी। सफल जनम भए तुम्हहि निहारी।।<br />
हम सब धन्य सहित परिवारा। दीख दरसु भरि नयन तुम्हारा।।<br />
कीन्ह बासु भल ठाउँ बिचारी। इहाँ सकल रितु रहब सुखारी।।<br />
हम सब भाँति करब सेवकाई। करि केहरि अहि बाघ बराई।।<br />
बन बेहड़ गिरि कंदर खोहा। सब हमार प्रभु पग पग जोहा।।<br />
तहँ तहँ तुम्हहि अहेर खेलाउब। सर निरझर जलठाउँ देखाउब।।<br />
हम सेवक परिवार समेता। नाथ न सकुचब आयसु देता।।<br />
दो0-बेद बचन मुनि मन अगम ते प्रभु करुना ऐन।<br />
    बचन किरातन्ह के सुनत जिमि पितु बालक बैन।।136।।<br />
        ]]></item>
        <item><![CDATA[
रामहि केवल प्रेमु पिआरा। जानि लेउ जो जाननिहारा।।<br />
राम सकल बनचर तब तोषे। कहि मृदु बचन प्रेम परिपोषे।।<br />
बिदा किए सिर नाइ सिधाए। प्रभु गुन कहत सुनत घर आए।।<br />
एहि बिधि सिय समेत दोउ भाई। बसहिं बिपिन सुर मुनि सुखदाई।।<br />
जब ते आइ रहे रघुनायकु। तब तें भयउ बनु मंगलदायकु।।<br />
फूलहिं फलहिं बिटप बिधि नाना।।मंजु बलित बर बेलि बिताना।।<br />
सुरतरु सरिस सुभायँ सुहाए। मनहुँ बिबुध बन परिहरि आए।।<br />
गंज मंजुतर मधुकर श्रेनी। त्रिबिध बयारि बहइ सुख देनी।।<br />
दो0-नीलकंठ कलकंठ सुक चातक चक्क चकोर।<br />
    भाँति भाँति बोलहिं बिहग श्रवन सुखद चित चोर।।137।।<br />
        ]]></item>
        <item><![CDATA[
केरि केहरि कपि कोल कुरंगा। बिगतबैर बिचरहिं सब संगा।।<br />
फिरत अहेर राम छबि देखी। होहिं मुदित मृगबंद बिसेषी।।<br />
बिबुध बिपिन जहँ लगि जग माहीं। देखि राम बनु सकल सिहाहीं।।<br />
सुरसरि सरसइ दिनकर कन्या। मेकलसुता गोदावरि धन्या।।<br />
सब सर सिंधु नदी नद नाना। मंदाकिनि कर करहिं बखाना।।<br />
उदय अस्त गिरि अरु कैलासू। मंदर मेरु सकल सुरबासू।।<br />
सैल हिमाचल आदिक जेते। चित्रकूट जसु गावहिं तेते।।<br />
बिंधि मुदित मन सुखु न समाई। श्रम बिनु बिपुल बड़ाई पाई।।<br />
दो0-चित्रकूट के बिहग मृग बेलि बिटप तृन जाति।<br />
    पुन्य पुंज सब धन्य अस कहहिं देव दिन राति।।138।।<br />
        ]]></item>
        <item><![CDATA[
नयनवंत रघुबरहि बिलोकी। पाइ जनम फल होहिं बिसोकी।।<br />
परसि चरन रज अचर सुखारी। भए परम पद के अधिकारी।।<br />
सो बनु सैलु सुभायँ सुहावन। मंगलमय अति पावन पावन।।<br />
महिमा कहिअ कवनि बिधि तासू। सुखसागर जहँ कीन्ह निवासू।।<br />
पय पयोधि तजि अवध बिहाई। जहँ सिय लखनु रामु रहे आई।।<br />
कहि न सकहिं सुषमा जसि कानन। जौं सत सहस होंहिं सहसानन।।<br />
सो मैं बरनि कहौं बिधि केहीं। डाबर कमठ कि मंदर लेहीं।।<br />
सेवहिं लखनु करम मन बानी। जाइ न सीलु सनेहु बखानी।।<br />
दो0&#8211;छिनु छिनु लखि सिय राम पद जानि आपु पर नेहु।<br />
     करत न सपनेहुँ लखनु चितु बंधु मातु पितु गेहु।।139।।<br />
        ]]></item>
        <item><![CDATA[
राम संग सिय रहति सुखारी। पुर परिजन गृह सुरति बिसारी।।<br />
छिनु छिनु पिय बिधु बदनु निहारी। प्रमुदित मनहुँ चकोरकुमारी।।<br />
नाह नेहु नित बढ़त बिलोकी। हरषित रहति दिवस जिमि कोकी।।<br />
सिय मनु राम चरन अनुरागा। अवध सहस सम बनु प्रिय लागा।।<br />
परनकुटी प्रिय प्रियतम संगा। प्रिय परिवारु कुरंग बिहंगा।।<br />
सासु ससुर सम मुनितिय मुनिबर। असनु अमिअ सम कंद मूल फर।।<br />
नाथ साथ साँथरी सुहाई। मयन सयन सय सम सुखदाई।।<br />
लोकप होहिं बिलोकत जासू। तेहि कि मोहि सक बिषय बिलासू।।<br />
दो0&#8211;सुमिरत रामहि तजहिं जन तृन सम बिषय बिलासु।<br />
    रामप्रिया जग जननि सिय कछु न आचरजु तासु।।140।।<br />
        ]]></item>
        <item><![CDATA[
सीय लखन जेहि बिधि सुखु लहहीं। सोइ रघुनाथ करहि सोइ कहहीं।।<br />
कहहिं पुरातन कथा कहानी। सुनहिं लखनु सिय अति सुखु मानी।<br />
जब जब रामु अवध सुधि करहीं। तब तब बारि बिलोचन भरहीं।।<br />
सुमिरि मातु पितु परिजन भाई। भरत सनेहु सीलु सेवकाई।।<br />
कृपासिंधु प्रभु होहिं दुखारी। धीरजु धरहिं कुसमउ बिचारी।।<br />
लखि सिय लखनु बिकल होइ जाहीं। जिमि पुरुषहि अनुसर परिछाहीं।।<br />
प्रिया बंधु गति लखि रघुनंदनु। धीर कृपाल भगत उर चंदनु।।<br />
लगे कहन कछु कथा पुनीता। सुनि सुखु लहहिं लखनु अरु सीता।।<br />
दो0-रामु लखन सीता सहित सोहत परन निकेत।<br />
    जिमि बासव बस अमरपुर सची जयंत समेत।।141।।<br />
        ]]></item>
        <item><![CDATA[
जोगवहिं प्रभु सिय लखनहिं कैसें। पलक बिलोचन गोलक जैसें।।<br />
सेवहिं लखनु सीय रघुबीरहि। जिमि अबिबेकी पुरुष सरीरहि।।<br />
एहि बिधि प्रभु बन बसहिं सुखारी। खग मृग सुर तापस हितकारी।।<br />
कहेउँ राम बन गवनु सुहावा। सुनहु सुमंत्र अवध जिमि आवा।।<br />
फिरेउ निषादु प्रभुहि पहुँचाई। सचिव सहित रथ देखेसि आई।।<br />
मंत्री बिकल बिलोकि निषादू। कहि न जाइ जस भयउ बिषादू।।<br />
राम राम सिय लखन पुकारी। परेउ धरनितल ब्याकुल भारी।।<br />
देखि दखिन दिसि हय हिहिनाहीं। जनु बिनु पंख बिहग अकुलाहीं।।<br />
दो0-नहिं तृन चरहिं पिअहिं जलु मोचहिं लोचन बारि।<br />
    ब्याकुल भए निषाद सब रघुबर बाजि निहारि।।142।।<br />
        ]]></item>
        <item><![CDATA[
धरि धीरज तब कहइ निषादू। अब सुमंत्र परिहरहु बिषादू।।<br />
तुम्ह पंडित परमारथ ग्याता। धरहु धीर लखि बिमुख बिधाता<br />
बिबिध कथा कहि कहि मृदु बानी। रथ बैठारेउ बरबस आनी।।<br />
सोक सिथिल रथ सकइ न हाँकी। रघुबर बिरह पीर उर बाँकी।।<br />
चरफराहिँ मग चलहिं न घोरे। बन मृग मनहुँ आनि रथ जोरे।।<br />
अढ़ुकि परहिं फिरि हेरहिं पीछें। राम बियोगि बिकल दुख तीछें।।<br />
जो कह रामु लखनु बैदेही। हिंकरि हिंकरि हित हेरहिं तेही।।<br />
बाजि बिरह गति कहि किमि जाती। बिनु मनि फनिक बिकल जेहि भाँती।।<br />
दो0-भयउ निषाद बिषादबस देखत सचिव तुरंग।<br />
    बोलि सुसेवक चारि तब दिए सारथी संग।।143।।<br />
        ]]></item>
        <item><![CDATA[
गुह सारथिहि फिरेउ पहुँचाई। बिरहु बिषादु बरनि नहिं जाई।।<br />
चले अवध लेइ रथहि निषादा। होहि छनहिं छन मगन बिषादा।।<br />
सोच सुमंत्र बिकल दुख दीना। धिग जीवन रघुबीर बिहीना।।<br />
रहिहि न अंतहुँ अधम सरीरू। जसु न लहेउ बिछुरत रघुबीरू।।<br />
भए अजस अघ भाजन प्राना। कवन हेतु नहिं करत पयाना।।<br />
अहह मंद मनु अवसर चूका। अजहुँ न हृदय होत दुइ टूका।।<br />
मीजि हाथ सिरु धुनि पछिताई। मनहँ कृपन धन रासि गवाँई।।<br />
बिरिद बाँधि बर बीरु कहाई। चलेउ समर जनु सुभट पराई।।<br />
दो0-बिप्र बिबेकी बेदबिद संमत साधु सुजाति।<br />
    जिमि धोखें मदपान कर सचिव सोच तेहि भाँति।।144।।<br />
        ]]></item>
        <item><![CDATA[
जिमि कुलीन तिय साधु सयानी। पतिदेवता करम मन बानी।।<br />
रहै करम बस परिहरि नाहू। सचिव हृदयँ तिमि दारुन दाहु।।<br />
लोचन सजल डीठि भइ थोरी। सुनइ न श्रवन बिकल मति भोरी।।<br />
सूखहिं अधर लागि मुहँ लाटी। जिउ न जाइ उर अवधि कपाटी।।<br />
बिबरन भयउ न जाइ निहारी। मारेसि मनहुँ पिता महतारी।।<br />
हानि गलानि बिपुल मन ब्यापी। जमपुर पंथ सोच जिमि पापी।।<br />
बचनु न आव हृदयँ पछिताई। अवध काह मैं देखब जाई।।<br />
राम रहित रथ देखिहि जोई। सकुचिहि मोहि बिलोकत सोई।।<br />
दो0&#8211;धाइ पूँछिहहिं मोहि जब बिकल नगर नर नारि।<br />
     उतरु देब मैं सबहि तब हृदयँ बज्रु बैठारि।।145।।<br />
        ]]></item>
        <item><![CDATA[
पुछिहहिं दीन दुखित सब माता। कहब काह मैं तिन्हहि बिधाता।।<br />
पूछिहि जबहिं लखन महतारी। कहिहउँ कवन सँदेस सुखारी।।<br />
राम जननि जब आइहि धाई। सुमिरि बच्छु जिमि धेनु लवाई।।<br />
पूँछत उतरु देब मैं तेही। गे बनु राम लखनु बैदेही।।<br />
जोइ पूँछिहि तेहि ऊतरु देबा।जाइ अवध अब यहु सुखु लेबा।।<br />
पूँछिहि जबहिं राउ दुख दीना। जिवनु जासु रघुनाथ अधीना।।<br />
देहउँ उतरु कौनु मुहु लाई। आयउँ कुसल कुअँर पहुँचाई।।<br />
सुनत लखन सिय राम सँदेसू। तृन जिमि तनु परिहरिहि नरेसू।।<br />
दो0&#8211;ह्रदउ न बिदरेउ पंक जिमि बिछुरत प्रीतमु नीरु।।<br />
     जानत हौं मोहि दीन्ह बिधि यहु जातना सरीरु।।146।।<br />
        ]]></item>
        <item><![CDATA[
एहि बिधि करत पंथ पछितावा। तमसा तीर तुरत रथु आवा।।<br />
बिदा किए करि बिनय निषादा। फिरे पायँ परि बिकल बिषादा।।<br />
पैठत नगर सचिव सकुचाई। जनु मारेसि गुर बाँभन गाई।।<br />
बैठि बिटप तर दिवसु गवाँवा। साँझ समय तब अवसरु पावा।।<br />
अवध प्रबेसु कीन्ह अँधिआरें। पैठ भवन रथु राखि दुआरें।।<br />
जिन्ह जिन्ह समाचार सुनि पाए। भूप द्वार रथु देखन आए।।<br />
रथु पहिचानि बिकल लखि घोरे। गरहिं गात जिमि आतप ओरे।।<br />
नगर नारि नर ब्याकुल कैंसें। निघटत नीर मीनगन जैंसें।।<br />
दो0&#8211;सचिव आगमनु सुनत सबु बिकल भयउ रनिवासु।<br />
     भवन भयंकरु लाग तेहि मानहुँ प्रेत निवासु।।147।।<br />
        ]]></item>
        <item><![CDATA[
अति आरति सब पूँछहिं रानी। उतरु न आव बिकल भइ बानी।।<br />
सुनइ न श्रवन नयन नहिं सूझा। कहहु कहाँ नृप तेहि तेहि बूझा।।<br />
दासिन्ह दीख सचिव बिकलाई। कौसल्या गृहँ गईं लवाई।।<br />
जाइ सुमंत्र दीख कस राजा। अमिअ रहित जनु चंदु बिराजा।।<br />
आसन सयन बिभूषन हीना। परेउ भूमितल निपट मलीना।।<br />
लेइ उसासु सोच एहि भाँती। सुरपुर तें जनु खँसेउ जजाती।।<br />
लेत सोच भरि छिनु छिनु छाती। जनु जरि पंख परेउ संपाती।।<br />
राम राम कह राम सनेही। पुनि कह राम लखन बैदेही।।<br />
दो0-देखि सचिवँ जय जीव कहि कीन्हेउ दंड प्रनामु।<br />
    सुनत उठेउ ब्याकुल नृपति कहु सुमंत्र कहँ रामु।।148।।<br />
        ]]></item>
        <item><![CDATA[
भूप सुमंत्रु लीन्ह उर लाई। बूड़त कछु अधार जनु पाई।।<br />
सहित सनेह निकट बैठारी। पूँछत राउ नयन भरि बारी।।<br />
राम कुसल कहु सखा सनेही। कहँ रघुनाथु लखनु बैदेही।।<br />
आने फेरि कि बनहि सिधाए। सुनत सचिव लोचन जल छाए।।<br />
सोक बिकल पुनि पूँछ नरेसू। कहु सिय राम लखन संदेसू।।<br />
राम रूप गुन सील सुभाऊ। सुमिरि सुमिरि उर सोचत राऊ।।<br />
राउ सुनाइ दीन्ह बनबासू। सुनि मन भयउ न हरषु हराँसू।।<br />
सो सुत बिछुरत गए न प्राना। को पापी बड़ मोहि समाना।।<br />
दो0-सखा रामु सिय लखनु जहँ तहाँ मोहि पहुँचाउ।<br />
    नाहिं त चाहत चलन अब प्रान कहउँ सतिभाउ।।149।।<br />
        ]]></item>
        <item><![CDATA[
पुनि पुनि पूँछत मंत्रहि राऊ। प्रियतम सुअन सँदेस सुनाऊ।।<br />
करहि सखा सोइ बेगि उपाऊ। रामु लखनु सिय नयन देखाऊ।।<br />
सचिव धीर धरि कह मुदु बानी। महाराज तुम्ह पंडित ग्यानी।।<br />
बीर सुधीर धुरंधर देवा। साधु समाजु सदा तुम्ह सेवा।।<br />
जनम मरन सब दुख भोगा। हानि लाभ प्रिय मिलन बियोगा।।<br />
काल करम बस हौहिं गोसाईं। बरबस राति दिवस की नाईं।।<br />
सुख हरषहिं जड़ दुख बिलखाहीं। दोउ सम धीर धरहिं मन माहीं।।<br />
धीरज धरहु बिबेकु बिचारी। छाड़िअ सोच सकल हितकारी।।<br />
दो0-प्रथम बासु तमसा भयउ दूसर सुरसरि तीर।<br />
    न्हाई रहे जलपानु करि सिय समेत दोउ बीर।।150।।<br />
        ]]></item>
        <item><![CDATA[
केवट कीन्हि बहुत सेवकाई। सो जामिनि सिंगरौर गवाँई।।<br />
होत प्रात बट छीरु मगावा। जटा मुकुट निज सीस बनावा।।<br />
राम सखाँ तब नाव मगाई। प्रिया चढ़ाइ चढ़े रघुराई।।<br />
लखन बान धनु धरे बनाई। आपु चढ़े प्रभु आयसु पाई।।<br />
बिकल बिलोकि मोहि रघुबीरा। बोले मधुर बचन धरि धीरा।।<br />
तात प्रनामु तात सन कहेहु। बार बार पद पंकज गहेहू।।<br />
करबि पायँ परि बिनय बहोरी। तात करिअ जनि चिंता मोरी।।<br />
बन मग मंगल कुसल हमारें। कृपा अनुग्रह पुन्य तुम्हारें।।<br />
छं0- तुम्हरे अनुग्रह तात कानन जात सब सुखु पाइहौं।<br />
     प्रतिपालि आयसु कुसल देखन पाय पुनि फिरि आइहौं।।<br />
     जननीं सकल परितोषि परि परि पायँ करि बिनती घनी।<br />
     तुलसी करेहु सोइ जतनु जेहिं कुसली रहहिं कोसल धनी।।<br />
सो0-गुर सन कहब सँदेसु बार बार पद पदुम गहि।<br />
    करब सोइ उपदेसु जेहिं न सोच मोहि अवधपति।।151।।<br />
        ]]></item>
        <item><![CDATA[
पुरजन परिजन सकल निहोरी। तात सुनाएहु बिनती मोरी।।<br />
सोइ सब भाँति मोर हितकारी। जातें रह नरनाहु सुखारी।।<br />
कहब सँदेसु भरत के आएँ। नीति न तजिअ राजपदु पाएँ।।<br />
पालेहु प्रजहि करम मन बानी। सेएहु मातु सकल सम जानी।।<br />
ओर निबाहेहु भायप भाई। करि पितु मातु सुजन सेवकाई।।<br />
तात भाँति तेहि राखब राऊ। सोच मोर जेहिं करै न काऊ।।<br />
लखन कहे कछु बचन कठोरा। बरजि राम पुनि मोहि निहोरा।।<br />
बार बार निज सपथ देवाई। कहबि न तात लखन लरिकाई।।<br />
दो0-कहि प्रनाम कछु कहन लिय सिय भइ सिथिल सनेह।<br />
    थकित बचन लोचन सजल पुलक पल्लवित देह।।152।।<br />
        ]]></item>
        <item><![CDATA[
तेहि अवसर रघुबर रूख पाई। केवट पारहि नाव चलाई।।<br />
रघुकुलतिलक चले एहि भाँती। देखउँ ठाढ़ कुलिस धरि छाती।।<br />
मैं आपन किमि कहौं कलेसू। जिअत फिरेउँ लेइ राम सँदेसू।।<br />
अस कहि सचिव बचन रहि गयऊ। हानि गलानि सोच बस भयऊ।।<br />
सुत बचन सुनतहिं नरनाहू। परेउ धरनि उर दारुन दाहू।।<br />
तलफत बिषम मोह मन मापा। माजा मनहुँ मीन कहुँ ब्यापा।।<br />
करि बिलाप सब रोवहिं रानी। महा बिपति किमि जाइ बखानी।।<br />
सुनि बिलाप दुखहू दुखु लागा। धीरजहू कर धीरजु भागा।।<br />
दो0-भयउ कोलाहलु अवध अति सुनि नृप राउर सोरु।<br />
    बिपुल बिहग बन परेउ निसि मानहुँ कुलिस कठोरु।।153।।<br />
        ]]></item>
        <item><![CDATA[
प्रान कंठगत भयउ भुआलू। मनि बिहीन जनु ब्याकुल ब्यालू।।<br />
इद्रीं सकल बिकल भइँ भारी। जनु सर सरसिज बनु बिनु बारी।।<br />
कौसल्याँ नृपु दीख मलाना। रबिकुल रबि अँथयउ जियँ जाना।<br />
उर धरि धीर राम महतारी। बोली बचन समय अनुसारी।।<br />
नाथ समुझि मन करिअ बिचारू। राम बियोग पयोधि अपारू।।<br />
करनधार तुम्ह अवध जहाजू। चढ़ेउ सकल प्रिय पथिक समाजू।।<br />
धीरजु धरिअ त पाइअ पारू। नाहिं त बूड़िहि सबु परिवारू।।<br />
जौं जियँ धरिअ बिनय पिय मोरी। रामु लखनु सिय मिलहिं बहोरी।।<br />
दो0&#8211;प्रिया बचन मृदु सुनत नृपु चितयउ आँखि उघारि।<br />
     तलफत मीन मलीन जनु सींचत सीतल बारि।।154।।<br />
        ]]></item>
        <item><![CDATA[
धरि धीरजु उठी बैठ भुआलू। कहु सुमंत्र कहँ राम कृपालू।।<br />
कहाँ लखनु कहँ रामु सनेही। कहँ प्रिय पुत्रबधू बैदेही।।<br />
बिलपत राउ बिकल बहु भाँती। भइ जुग सरिस सिराति न राती।।<br />
तापस अंध साप सुधि आई। कौसल्यहि सब कथा सुनाई।।<br />
भयउ बिकल बरनत इतिहासा। राम रहित धिग जीवन आसा।।<br />
सो तनु राखि करब मैं काहा। जेंहि न प्रेम पनु मोर निबाहा।।<br />
हा रघुनंदन प्रान पिरीते। तुम्ह बिनु जिअत बहुत दिन बीते।।<br />
हा जानकी लखन हा रघुबर। हा पितु हित चित चातक जलधर।<br />
दो0-राम राम कहि राम कहि राम राम कहि राम।<br />
    तनु परिहरि रघुबर बिरहँ राउ गयउ सुरधाम।।155।।<br />
        ]]></item>
        <item><![CDATA[
जिअन मरन फलु दसरथ पावा। अंड अनेक अमल जसु छावा।।<br />
जिअत राम बिधु बदनु निहारा। राम बिरह करि मरनु सँवारा।।<br />
सोक बिकल सब रोवहिं रानी। रूपु सील बलु तेजु बखानी।।<br />
करहिं बिलाप अनेक प्रकारा। परहीं भूमितल बारहिं बारा।।<br />
बिलपहिं बिकल दास अरु दासी। घर घर रुदनु करहिं पुरबासी।।<br />
अँथयउ आजु भानुकुल भानू। धरम अवधि गुन रूप निधानू।।<br />
गारीं सकल कैकइहि देहीं। नयन बिहीन कीन्ह जग जेहीं।।<br />
एहि बिधि बिलपत रैनि बिहानी। आए सकल महामुनि ग्यानी।।<br />
दो0-तब बसिष्ठ मुनि समय सम कहि अनेक इतिहास।<br />
    सोक नेवारेउ सबहि कर निज बिग्यान प्रकास।।156।।<br />
        ]]></item>
        <item><![CDATA[
तेल नाँव भरि नृप तनु राखा। दूत बोलाइ बहुरि अस भाषा।।<br />
धावहु बेगि भरत पहिं जाहू। नृप सुधि कतहुँ कहहु जनि काहू।।<br />
एतनेइ कहेहु भरत सन जाई। गुर बोलाई पठयउ दोउ भाई।।<br />
सुनि मुनि आयसु धावन धाए। चले बेग बर बाजि लजाए।।<br />
अनरथु अवध अरंभेउ जब तें। कुसगुन होहिं भरत कहुँ तब तें।।<br />
देखहिं राति भयानक सपना। जागि करहिं कटु कोटि कलपना।।<br />
बिप्र जेवाँइ देहिं दिन दाना। सिव अभिषेक करहिं बिधि नाना।।<br />
मागहिं हृदयँ महेस मनाई। कुसल मातु पितु परिजन भाई।।<br />
दो0-एहि बिधि सोचत भरत मन धावन पहुँचे आइ।<br />
    गुर अनुसासन श्रवन सुनि चले गनेसु मनाइ।।157।।<br />

        ]]></item>
        <item><![CDATA[
चले समीर बेग हय हाँके। नाघत सरित सैल बन बाँके।।<br />
हृदयँ सोचु बड़ कछु न सोहाई। अस जानहिं जियँ जाउँ उड़ाई।।<br />
एक निमेष बरस सम जाई। एहि बिधि भरत नगर निअराई।।<br />
असगुन होहिं नगर पैठारा। रटहिं कुभाँति कुखेत करारा।।<br />
खर सिआर बोलहिं प्रतिकूला। सुनि सुनि होइ भरत मन सूला।।<br />
श्रीहत सर सरिता बन बागा। नगरु बिसेषि भयावनु लागा।।<br />
खग मृग हय गय जाहिं न जोए। राम बियोग कुरोग बिगोए।।<br />
नगर नारि नर निपट दुखारी। मनहुँ सबन्हि सब संपति हारी।।<br />
दो0-पुरजन मिलिहिं न कहहिं कछु गवँहिं जोहारहिं जाहिं।<br />
    भरत कुसल पूँछि न सकहिं भय बिषाद मन माहिं।।158।।<br />
        ]]></item>
        <item><![CDATA[
हाट बाट नहिं जाइ निहारी। जनु पुर दहँ दिसि लागि दवारी।।<br />
आवत सुत सुनि कैकयनंदिनि। हरषी रबिकुल जलरुह चंदिनि।।<br />
सजि आरती मुदित उठि धाई। द्वारेहिं भेंटि भवन लेइ आई।।<br />
भरत दुखित परिवारु निहारा। मानहुँ तुहिन बनज बनु मारा।।<br />
कैकेई हरषित एहि भाँति। मनहुँ मुदित दव लाइ किराती।।<br />
सुतहि ससोच देखि मनु मारें। पूँछति नैहर कुसल हमारें।।<br />
सकल कुसल कहि भरत सुनाई। पूँछी निज कुल कुसल भलाई।।<br />
कहु कहँ तात कहाँ सब माता। कहँ सिय राम लखन प्रिय भ्राता।।<br />
दो0-सुनि सुत बचन सनेहमय कपट नीर भरि नैन।<br />
    भरत श्रवन मन सूल सम पापिनि बोली बैन।।159।।<br />
        ]]></item>
        <item><![CDATA[
तात बात मैं सकल सँवारी। भै मंथरा सहाय बिचारी।।<br />
कछुक काज बिधि बीच बिगारेउ। भूपति सुरपति पुर पगु धारेउ।।<br />
सुनत भरतु भए बिबस बिषादा। जनु सहमेउ करि केहरि नादा।।<br />
तात तात हा तात पुकारी। परे भूमितल ब्याकुल भारी।।<br />
चलत न देखन पायउँ तोही। तात न रामहि सौंपेहु मोही।।<br />
बहुरि धीर धरि उठे सँभारी। कहु पितु मरन हेतु महतारी।।<br />
सुनि सुत बचन कहति कैकेई। मरमु पाँछि जनु माहुर देई।।<br />
आदिहु तें सब आपनि करनी। कुटिल कठोर मुदित मन बरनी।।<br />
दो0-भरतहि बिसरेउ पितु मरन सुनत राम बन गौनु।<br />
    हेतु अपनपउ जानि जियँ थकित रहे धरि मौनु।।160।।<br />
        ]]></item>
        <item><![CDATA[
बिकल बिलोकि सुतहि समुझावति। मनहुँ जरे पर लोनु लगावति।।<br />
तात राउ नहिं सोचे जोगू। बिढ़इ सुकृत जसु कीन्हेउ भोगू।।<br />
जीवत सकल जनम फल पाए। अंत अमरपति सदन सिधाए।।<br />
अस अनुमानि सोच परिहरहू। सहित समाज राज पुर करहू।।<br />
सुनि सुठि सहमेउ राजकुमारू। पाकें छत जनु लाग अँगारू।।<br />
धीरज धरि भरि लेहिं उसासा। पापनि सबहि भाँति कुल नासा।।<br />
जौं पै कुरुचि रही अति तोही। जनमत काहे न मारे मोही।।<br />
पेड़ काटि तैं पालउ सींचा। मीन जिअन निति बारि उलीचा।।<br />
दो0-हंसबंसु दसरथु जनकु राम लखन से भाइ।<br />
    जननी तूँ जननी भई बिधि सन कछु न बसाइ।।161।।<br />
        ]]></item>
        <item><![CDATA[
जब तैं कुमति कुमत जियँ ठयऊ। खंड खंड होइ ह्रदउ न गयऊ।।<br />
बर मागत मन भइ नहिं पीरा। गरि न जीह मुहँ परेउ न कीरा।।<br />
भूपँ प्रतीत तोरि किमि कीन्ही। मरन काल बिधि मति हरि लीन्ही।।<br />
बिधिहुँ न नारि हृदय गति जानी। सकल कपट अघ अवगुन खानी।।<br />
सरल सुसील धरम रत राऊ। सो किमि जानै तीय सुभाऊ।।<br />
अस को जीव जंतु जग माहीं। जेहि रघुनाथ प्रानप्रिय नाहीं।।<br />
भे अति अहित रामु तेउ तोही। को तू अहसि सत्य कहु मोही।।<br />
जो हसि सो हसि मुहँ मसि लाई। आँखि ओट उठि बैठहिं जाई।।<br />
दो0-राम बिरोधी हृदय तें प्रगट कीन्ह बिधि मोहि।<br />
    मो समान को पातकी बादि कहउँ कछु तोहि।।162।।<br />
        ]]></item>
        <item><![CDATA[
सुनि सत्रुघुन मातु कुटिलाई। जरहिं गात रिस कछु न बसाई।।<br />
तेहि अवसर कुबरी तहँ आई। बसन बिभूषन बिबिध बनाई।।<br />
लखि रिस भरेउ लखन लघु भाई। बरत अनल घृत आहुति पाई।।<br />
हुमगि लात तकि कूबर मारा। परि मुह भर महि करत पुकारा।।<br />
कूबर टूटेउ फूट कपारू। दलित दसन मुख रुधिर प्रचारू।।<br />
आह दइअ मैं काह नसावा। करत नीक फलु अनइस पावा।।<br />
सुनि रिपुहन लखि नख सिख खोटी। लगे घसीटन धरि धरि झोंटी।।<br />
भरत दयानिधि दीन्हि छड़ाई। कौसल्या पहिं गे दोउ भाई।।<br />
दो0-मलिन बसन बिबरन बिकल कृस सरीर दुख भार।<br />
    कनक कलप बर बेलि बन मानहुँ हनी तुसार।।163।।<br />
        ]]></item>
        <item><![CDATA[
भरतहि देखि मातु उठि धाई। मुरुछित अवनि परी झइँ आई।।<br />
देखत भरतु बिकल भए भारी। परे चरन तन दसा बिसारी।।<br />
मातु तात कहँ देहि देखाई। कहँ सिय रामु लखनु दोउ भाई।।<br />
कैकइ कत जनमी जग माझा। जौं जनमि त भइ काहे न बाँझा।।<br />
कुल कलंकु जेहिं जनमेउ मोही। अपजस भाजन प्रियजन द्रोही।।<br />
को तिभुवन मोहि सरिस अभागी। गति असि तोरि मातु जेहि लागी।।<br />
पितु सुरपुर बन रघुबर केतू। मैं केवल सब अनरथ हेतु।।<br />
धिग मोहि भयउँ बेनु बन आगी। दुसह दाह दुख दूषन भागी।।<br />
दो0-मातु भरत के बचन मृदु सुनि सुनि उठी सँभारि।।<br />
    लिए उठाइ लगाइ उर लोचन मोचति बारि।।164।।<br />
        ]]></item>
        <item><![CDATA[
सरल सुभाय मायँ हियँ लाए। अति हित मनहुँ राम फिरि आए।।<br />
भेंटेउ बहुरि लखन लघु भाई। सोकु सनेहु न हृदयँ समाई।।<br />
देखि सुभाउ कहत सबु कोई। राम मातु अस काहे न होई।।<br />
माताँ भरतु गोद बैठारे। आँसु पौंछि मृदु बचन उचारे।।<br />
अजहुँ बच्छ बलि धीरज धरहू। कुसमउ समुझि सोक परिहरहू।।<br />
जनि मानहु हियँ हानि गलानी। काल करम गति अघटित जानि।।<br />
काहुहि दोसु देहु जनि ताता। भा मोहि सब बिधि बाम बिधाता।।<br />
जो एतेहुँ दुख मोहि जिआवा। अजहुँ को जानइ का तेहि भावा।।<br />
दो0-पितु आयस भूषन बसन तात तजे रघुबीर।<br />
   बिसमउ हरषु न हृदयँ कछु पहिरे बलकल चीर। 165।।<br />
        ]]></item>
        <item><![CDATA[
मुख प्रसन्न मन रंग न रोषू। सब कर सब बिधि करि परितोषू।।<br />
चले बिपिन सुनि सिय सँग लागी। रहइ न राम चरन अनुरागी।।<br />
सुनतहिं लखनु चले उठि साथा। रहहिं न जतन किए रघुनाथा।।<br />
तब रघुपति सबही सिरु नाई। चले संग सिय अरु लघु भाई।।<br />
रामु लखनु सिय बनहि सिधाए। गइउँ न संग न प्रान पठाए।।<br />
यहु सबु भा इन्ह आँखिन्ह आगें। तउ न तजा तनु जीव अभागें।।<br />
मोहि न लाज निज नेहु निहारी। राम सरिस सुत मैं महतारी।।<br />
जिऐ मरै भल भूपति जाना। मोर हृदय सत कुलिस समाना।।<br />
दो0- कौसल्या के बचन सुनि भरत सहित रनिवास।<br />
     ब्याकुल बिलपत राजगृह मानहुँ सोक नेवासु।।166।।<br />
        ]]></item>
        <item><![CDATA[
बिलपहिं बिकल भरत दोउ भाई। कौसल्याँ लिए हृदयँ लगाई।।<br />
भाँति अनेक भरतु समुझाए। कहि बिबेकमय बचन सुनाए।।<br />
भरतहुँ मातु सकल समुझाईं। कहि पुरान श्रुति कथा सुहाईं।।<br />
छल बिहीन सुचि सरल सुबानी। बोले भरत जोरि जुग पानी।।<br />
जे अघ मातु पिता सुत मारें। गाइ गोठ महिसुर पुर जारें।।<br />
जे अघ तिय बालक बध कीन्हें। मीत महीपति माहुर दीन्हें।।<br />
जे पातक उपपातक अहहीं। करम बचन मन भव कबि कहहीं।।<br />
ते पातक मोहि होहुँ बिधाता। जौं यहु होइ मोर मत माता।।<br />
दो0-जे परिहरि हरि हर चरन भजहिं भूतगन घोर।<br />
   तेहि कइ गति मोहि देउ बिधि जौं जननी मत मोर।।167।।<br />
        ]]></item>
        <item><![CDATA[
बेचहिं बेदु धरमु दुहि लेहीं। पिसुन पराय पाप कहि देहीं।।<br />
कपटी कुटिल कलहप्रिय क्रोधी। बेद बिदूषक बिस्व बिरोधी।।<br />
लोभी लंपट लोलुपचारा। जे ताकहिं परधनु परदारा।।<br />
पावौं मैं तिन्ह के गति घोरा। जौं जननी यहु संमत मोरा।।<br />
जे नहिं साधुसंग अनुरागे। परमारथ पथ बिमुख अभागे।।<br />
जे न भजहिं हरि नरतनु पाई। जिन्हहि न हरि हर सुजसु सोहाई।।<br />
तजि श्रुतिपंथु बाम पथ चलहीं। बंचक बिरचि बेष जगु छलहीं।।<br />
तिन्ह कै गति मोहि संकर देऊ। जननी जौं यहु जानौं भेऊ।।<br />
दो0-मातु भरत के बचन सुनि साँचे सरल सुभायँ।<br />
   कहति राम प्रिय तात तुम्ह सदा बचन मन कायँ।।168।।<br />
        ]]></item>
        <item><![CDATA[
राम प्रानहु तें प्रान तुम्हारे। तुम्ह रघुपतिहि प्रानहु तें प्यारे।।<br />
बिधु बिष चवै स्त्रवै हिमु आगी। होइ बारिचर बारि बिरागी।।<br />
भएँ ग्यानु बरु मिटै न मोहू। तुम्ह रामहि प्रतिकूल न होहू।।<br />
मत तुम्हार यहु जो जग कहहीं। सो सपनेहुँ सुख सुगति न लहहीं।।<br />
अस कहि मातु भरतु हियँ लाए। थन पय स्त्रवहिं नयन जल छाए।।<br />
करत बिलाप बहुत यहि भाँती। बैठेहिं बीति गइ सब राती।।<br />
बामदेउ बसिष्ठ तब आए। सचिव महाजन सकल बोलाए।।<br />
मुनि बहु भाँति भरत उपदेसे। कहि परमारथ बचन सुदेसे।।<br />
दो0-तात हृदयँ धीरजु धरहु करहु जो अवसर आजु।<br />
   उठे भरत गुर बचन सुनि करन कहेउ सबु साजु।।169।।<br />
        ]]></item>
        <item><![CDATA[
नृपतनु बेद बिदित अन्हवावा। परम बिचित्र बिमानु बनावा।।<br />
गहि पद भरत मातु सब राखी। रहीं रानि दरसन अभिलाषी।।<br />
चंदन अगर भार बहु आए। अमित अनेक सुगंध सुहाए।।<br />
सरजु तीर रचि चिता बनाई। जनु सुरपुर सोपान सुहाई।।<br />
एहि बिधि दाह क्रिया सब कीन्ही। बिधिवत न्हाइ तिलांजुलि दीन्ही।।<br />
सोधि सुमृति सब बेद पुराना। कीन्ह भरत दसगात बिधाना।।<br />
जहँ जस मुनिबर आयसु दीन्हा। तहँ तस सहस भाँति सबु कीन्हा।।<br />
भए बिसुद्ध दिए सब दाना। धेनु बाजि गज बाहन नाना।।<br />
दो0-सिंघासन भूषन बसन अन्न धरनि धन धाम।<br />
   दिए भरत लहि भूमिसुर भे परिपूरन काम।।170।।<br />
        ]]></item>
        <item><![CDATA[
पितु हित भरत कीन्हि जसि करनी। सो मुख लाख जाइ नहिं बरनी।।<br />
सुदिनु सोधि मुनिबर तब आए। सचिव महाजन सकल बोलाए।।<br />
बैठे राजसभाँ सब जाई। पठए बोलि भरत दोउ भाई।।<br />
भरतु बसिष्ठ निकट बैठारे। नीति धरममय बचन उचारे।।<br />
प्रथम कथा सब मुनिबर बरनी। कैकइ कुटिल कीन्हि जसि करनी।।<br />
भूप धरमब्रतु सत्य सराहा। जेहिं तनु परिहरि प्रेमु निबाहा।।<br />
कहत राम गुन सील सुभाऊ। सजल नयन पुलकेउ मुनिराऊ।।<br />
बहुरि लखन सिय प्रीति बखानी। सोक सनेह मगन मुनि ग्यानी।।<br />
दो0-सुनहु भरत भावी प्रबल बिलखि कहेउ मुनिनाथ।<br />
    हानि लाभु जीवन मरनु जसु अपजसु बिधि हाथ।।171।।<br />
        ]]></item>
        <item><![CDATA[
अस बिचारि केहि देइअ दोसू। ब्यरथ काहि पर कीजिअ रोसू।।<br />
तात बिचारु केहि करहु मन माहीं। सोच जोगु दसरथु नृपु नाहीं।।<br />
सोचिअ बिप्र जो बेद बिहीना। तजि निज धरमु बिषय लयलीना।।<br />
सोचिअ नृपति जो नीति न जाना। जेहि न प्रजा प्रिय प्रान समाना।।<br />
सोचिअ बयसु कृपन धनवानू। जो न अतिथि सिव भगति सुजानू।।<br />
सोचिअ सूद्रु बिप्र अवमानी। मुखर मानप्रिय ग्यान गुमानी।।<br />
सोचिअ पुनि पति बंचक नारी। कुटिल कलहप्रिय इच्छाचारी।।<br />
सोचिअ बटु निज ब्रतु परिहरई। जो नहिं गुर आयसु अनुसरई।।<br />
दो0-सोचिअ गृही जो मोह बस करइ करम पथ त्याग।<br />
    सोचिअ जति प्रंपच रत बिगत बिबेक बिराग।।172।।<br />
        ]]></item>
        <item><![CDATA[
बैखानस सोइ सोचै जोगु। तपु बिहाइ जेहि भावइ भोगू।।<br />
सोचिअ पिसुन अकारन क्रोधी। जननि जनक गुर बंधु बिरोधी।।<br />
सब बिधि सोचिअ पर अपकारी। निज तनु पोषक निरदय भारी।।<br />
सोचनीय सबहि बिधि सोई। जो न छाड़ि छलु हरि जन होई।।<br />
सोचनीय नहिं कोसलराऊ। भुवन चारिदस प्रगट प्रभाऊ।।<br />
भयउ न अहइ न अब होनिहारा। भूप भरत जस पिता तुम्हारा।।<br />
बिधि हरि हरु सुरपति दिसिनाथा। बरनहिं सब दसरथ गुन गाथा।।<br />
दो0-कहहु तात केहि भाँति कोउ करिहि बड़ाई तासु।<br />
    राम लखन तुम्ह सत्रुहन सरिस सुअन सुचि जासु।।173।।<br />
        ]]></item>
        <item><![CDATA[
सब प्रकार भूपति बड़भागी। बादि बिषादु करिअ तेहि लागी।।<br />
यहु सुनि समुझि सोचु परिहरहू। सिर धरि राज रजायसु करहू।।<br />
राँय राजपदु तुम्ह कहुँ दीन्हा। पिता बचनु फुर चाहिअ कीन्हा।।<br />
तजे रामु जेहिं बचनहि लागी। तनु परिहरेउ राम बिरहागी।।<br />
नृपहि बचन प्रिय नहिं प्रिय प्राना। करहु तात पितु बचन प्रवाना।।<br />
करहु सीस धरि भूप रजाई। हइ तुम्ह कहँ सब भाँति भलाई।।<br />
परसुराम पितु अग्या राखी। मारी मातु लोक सब साखी।।<br />
तनय जजातिहि जौबनु दयऊ। पितु अग्याँ अघ अजसु न भयऊ।।<br />
दो0-अनुचित उचित बिचारु तजि जे पालहिं पितु बैन।<br />
   ते भाजन सुख सुजस के बसहिं अमरपति ऐन।।174।।<br />

        ]]></item>
        <item><![CDATA[
अवसि नरेस बचन फुर करहू। पालहु प्रजा सोकु परिहरहू।।<br />
सुरपुर नृप पाइहि परितोषू। तुम्ह कहुँ सुकृत सुजसु नहिं दोषू।।<br />
बेद बिदित संमत सबही का। जेहि पितु देइ सो पावइ टीका।।<br />
करहु राजु परिहरहु गलानी। मानहु मोर बचन हित जानी।।<br />
सुनि सुखु लहब राम बैदेहीं। अनुचित कहब न पंडित केहीं।।<br />
कौसल्यादि सकल महतारीं। तेउ प्रजा सुख होहिं सुखारीं।।<br />
परम तुम्हार राम कर जानिहि। सो सब बिधि तुम्ह सन भल मानिहि।।<br />
सौंपेहु राजु राम कै आएँ। सेवा करेहु सनेह सुहाएँ।।<br />
दो0-कीजिअ गुर आयसु अवसि कहहिं सचिव कर जोरि।<br />
   रघुपति आएँ उचित जस तस तब करब बहोरि।।175।।<br />
        ]]></item>
        <item><![CDATA[
कौसल्या धरि धीरजु कहई। पूत पथ्य गुर आयसु अहई।।<br />
सो आदरिअ करिअ हित मानी। तजिअ बिषादु काल गति जानी।।<br />
बन रघुपति सुरपति नरनाहू। तुम्ह एहि भाँति तात कदराहू।।<br />
परिजन प्रजा सचिव सब अंबा। तुम्हही सुत सब कहँ अवलंबा।।<br />
लखि बिधि बाम कालु कठिनाई। धीरजु धरहु मातु बलि जाई।।<br />
सिर धरि गुर आयसु अनुसरहू। प्रजा पालि परिजन दुखु हरहू।।<br />
गुर के बचन सचिव अभिनंदनु। सुने भरत हिय हित जनु चंदनु।।<br />
सुनी बहोरि मातु मृदु बानी। सील सनेह सरल रस सानी।।<br />
छं0-सानी सरल रस मातु बानी सुनि भरत ब्याकुल भए।<br />
   लोचन सरोरुह स्त्रवत सींचत बिरह उर अंकुर नए।।<br />
   सो दसा देखत समय तेहि बिसरी सबहि सुधि देह की।<br />
   तुलसी सराहत सकल सादर सीवँ सहज सनेह की।।<br />
सो0-भरतु कमल कर जोरि धीर धुरंधर धीर धरि।<br />
    बचन अमिअँ जनु बोरि देत उचित उत्तर सबहि।।176।।<br />
        ]]></item>
        <item><![CDATA[
  मासपारायण, अठारहवाँ विश्राम<br />
मोहि उपदेसु दीन्ह गुर नीका। प्रजा सचिव संमत सबही का।।<br />
मातु उचित धरि आयसु दीन्हा। अवसि सीस धरि चाहउँ कीन्हा।।<br />
गुर पितु मातु स्वामि हित बानी। सुनि मन मुदित करिअ भलि जानी।।<br />
उचित कि अनुचित किएँ बिचारू। धरमु जाइ सिर पातक भारू।।<br />
तुम्ह तौ देहु सरल सिख सोई। जो आचरत मोर भल होई।।<br />
जद्यपि यह समुझत हउँ नीकें। तदपि होत परितोषु न जी कें।।<br />
अब तुम्ह बिनय मोरि सुनि लेहू। मोहि अनुहरत सिखावनु देहू।।<br />
ऊतरु देउँ छमब अपराधू। दुखित दोष गुन गनहिं न साधू।।<br />
दो0-पितु सुरपुर सिय रामु बन करन कहहु मोहि राजु।<br />
   एहि तें जानहु मोर हित कै आपन बड़ काजु।।177।।<br />
        ]]></item>
        <item><![CDATA[
हित हमार सियपति सेवकाई। सो हरि लीन्ह मातु कुटिलाई।।<br />
मैं अनुमानि दीख मन माहीं। आन उपायँ मोर हित नाहीं।।<br />
सोक समाजु राजु केहि लेखें। लखन राम सिय बिनु पद देखें।।<br />
बादि बसन बिनु भूषन भारू। बादि बिरति बिनु ब्रह्म बिचारू।।<br />
सरुज सरीर बादि बहु भोगा। बिनु हरिभगति जायँ जप जोगा।।<br />
जायँ जीव बिनु देह सुहाई। बादि मोर सबु बिनु रघुराई।।<br />
जाउँ राम पहिं आयसु देहू। एकहिं आँक मोर हित एहू।।<br />
मोहि नृप करि भल आपन चहहू। सोउ सनेह जड़ता बस कहहू।।<br />
दो0-कैकेई सुअ कुटिलमति राम बिमुख गतलाज।<br />
   तुम्ह चाहत सुखु मोहबस मोहि से अधम कें राज।।178।।<br />
        ]]></item>
        <item><![CDATA[
कहउँ साँचु सब सुनि पतिआहू। चाहिअ धरमसील नरनाहू।।<br />
मोहि राजु हठि देइहहु जबहीं। रसा रसातल जाइहि तबहीं।।<br />
मोहि समान को पाप निवासू। जेहि लगि सीय राम बनबासू।।<br />
रायँ राम कहुँ काननु दीन्हा। बिछुरत गमनु अमरपुर कीन्हा।।<br />
मैं सठु सब अनरथ कर हेतू। बैठ बात सब सुनउँ सचेतू।।<br />
बिनु रघुबीर बिलोकि अबासू। रहे प्रान सहि जग उपहासू।।<br />
राम पुनीत बिषय रस रूखे। लोलुप भूमि भोग के भूखे।।<br />
कहँ लगि कहौं हृदय कठिनाई। निदरि कुलिसु जेहिं लही बड़ाई।।<br />
दो0-कारन तें कारजु कठिन होइ दोसु नहि मोर।<br />
   कुलिस अस्थि तें उपल तें लोह कराल कठोर।।179।।<br />
        ]]></item>
        <item><![CDATA[
कैकेई भव तनु अनुरागे। पाँवर प्रान अघाइ अभागे।।<br />
जौं प्रिय बिरहँ प्रान प्रिय लागे। देखब सुनब बहुत अब आगे।।<br />
लखन राम सिय कहुँ बनु दीन्हा। पठइ अमरपुर पति हित कीन्हा।।<br />
लीन्ह बिधवपन अपजसु आपू। दीन्हेउ प्रजहि सोकु संतापू।।<br />
मोहि दीन्ह सुखु सुजसु सुराजू। कीन्ह कैकेईं सब कर काजू।।<br />
एहि तें मोर काह अब नीका। तेहि पर देन कहहु तुम्ह टीका।।<br />
कैकई जठर जनमि जग माहीं। यह मोहि कहँ कछु अनुचित नाहीं।।<br />
मोरि बात सब बिधिहिं बनाई। प्रजा पाँच कत करहु सहाई।।<br />
दो0-ग्रह ग्रहीत पुनि बात बस तेहि पुनि बीछी मार।<br />
    तेहि पिआइअ बारुनी कहहु काह उपचार।।180।।<br />
        ]]></item>
        <item><![CDATA[
कैकइ सुअन जोगु जग जोई। चतुर बिरंचि दीन्ह मोहि सोई।।<br />
दसरथ तनय राम लघु भाई। दीन्हि मोहि बिधि बादि बड़ाई।।<br />
तुम्ह सब कहहु कढ़ावन टीका। राय रजायसु सब कहँ नीका।।<br />
उतरु देउँ केहि बिधि केहि केही। कहहु सुखेन जथा रुचि जेही।।<br />
मोहि कुमातु समेत बिहाई। कहहु कहिहि के कीन्ह भलाई।।<br />
मो बिनु को सचराचर माहीं। जेहि सिय रामु प्रानप्रिय नाहीं।।<br />
परम हानि सब कहँ बड़ लाहू। अदिनु मोर नहि दूषन काहू।।<br />
संसय सील प्रेम बस अहहू। सबुइ उचित सब जो कछु कहहू।।<br />
दो0-राम मातु सुठि सरलचित मो पर प्रेमु बिसेषि।<br />
   कहइ सुभाय सनेह बस मोरि दीनता देखि।।181।<br />
        ]]></item>
        <item><![CDATA[
गुर बिबेक सागर जगु जाना। जिन्हहि बिस्व कर बदर समाना।।<br />
मो कहँ तिलक साज सज सोऊ। भएँ बिधि बिमुख बिमुख सबु कोऊ।।<br />
परिहरि रामु सीय जग माहीं। कोउ न कहिहि मोर मत नाहीं।।<br />
सो मैं सुनब सहब सुखु मानी। अंतहुँ कीच तहाँ जहँ पानी।।<br />
डरु न मोहि जग कहिहि कि पोचू। परलोकहु कर नाहिन सोचू।।<br />
एकइ उर बस दुसह दवारी। मोहि लगि भे सिय रामु दुखारी।।<br />
जीवन लाहु लखन भल पावा। सबु तजि राम चरन मनु लावा।।<br />
मोर जनम रघुबर बन लागी। झूठ काह पछिताउँ अभागी।।<br />
दो0-आपनि दारुन दीनता कहउँ सबहि सिरु नाइ।<br />
   देखें बिनु रघुनाथ पद जिय कै जरनि न जाइ।।182।।<br />
        ]]></item>
        <item><![CDATA[
आन उपाउ मोहि नहि सूझा। को जिय कै रघुबर बिनु बूझा।।<br />
एकहिं आँक इहइ मन माहीं। प्रातकाल चलिहउँ प्रभु पाहीं।।<br />
जद्यपि मैं अनभल अपराधी। भै मोहि कारन सकल उपाधी।।<br />
तदपि सरन सनमुख मोहि देखी। छमि सब करिहहिं कृपा बिसेषी।।<br />
सील सकुच सुठि सरल सुभाऊ। कृपा सनेह सदन रघुराऊ।।<br />
अरिहुक अनभल कीन्ह न रामा। मैं सिसु सेवक जद्यपि बामा।।<br />
तुम्ह पै पाँच मोर भल मानी। आयसु आसिष देहु सुबानी।।<br />
जेहिं सुनि बिनय मोहि जनु जानी। आवहिं बहुरि रामु रजधानी।।<br />
दो0-जद्यपि जनमु कुमातु तें मैं सठु सदा सदोस।<br />
   आपन जानि न त्यागिहहिं मोहि रघुबीर भरोस।।183।।<br />
        ]]></item>
        <item><![CDATA[
भरत बचन सब कहँ प्रिय लागे। राम सनेह सुधाँ जनु पागे।।<br />
लोग बियोग बिषम बिष दागे। मंत्र सबीज सुनत जनु जागे।।<br />
मातु सचिव गुर पुर नर नारी। सकल सनेहँ बिकल भए भारी।।<br />
भरतहि कहहि सराहि सराही। राम प्रेम मूरति तनु आही।।<br />
तात भरत अस काहे न कहहू। प्रान समान राम प्रिय अहहू।।<br />
जो पावँरु अपनी जड़ताई। तुम्हहि सुगाइ मातु कुटिलाई।।<br />
सो सठु कोटिक पुरुष समेता। बसिहि कलप सत नरक निकेता।।<br />
अहि अघ अवगुन नहि मनि गहई। हरइ गरल दुख दारिद दहई।।<br />
दो0-अवसि चलिअ बन रामु जहँ भरत मंत्रु भल कीन्ह।<br />
   सोक सिंधु बूड़त सबहि तुम्ह अवलंबनु दीन्ह।।184।।<br />
        ]]></item>
        <item><![CDATA[
भा सब कें मन मोदु न थोरा। जनु घन धुनि सुनि चातक मोरा।।<br />
चलत प्रात लखि निरनउ नीके। भरतु प्रानप्रिय भे सबही के।।<br />
मुनिहि बंदि भरतहि सिरु नाई। चले सकल घर बिदा कराई।।<br />
धन्य भरत जीवनु जग माहीं। सीलु सनेहु सराहत जाहीं।।<br />
कहहि परसपर भा बड़ काजू। सकल चलै कर साजहिं साजू।।<br />
जेहि राखहिं रहु घर रखवारी। सो जानइ जनु गरदनि मारी।।<br />
कोउ कह रहन कहिअ नहिं काहू। को न चहइ जग जीवन लाहू।।<br />
दो0-जरउ सो संपति सदन सुखु सुहद मातु पितु भाइ।<br />
    सनमुख होत जो राम पद करै न सहस सहाइ।।185।।<br />
        ]]></item>
        <item><![CDATA[
घर घर साजहिं बाहन नाना। हरषु हृदयँ परभात पयाना।।<br />
भरत जाइ घर कीन्ह बिचारू। नगरु बाजि गज भवन भँडारू।।<br />
संपति सब रघुपति कै आही। जौ बिनु जतन चलौं तजि ताही।।<br />
तौ परिनाम न मोरि भलाई। पाप सिरोमनि साइँ दोहाई।।<br />
करइ स्वामि हित सेवकु सोई। दूषन कोटि देइ किन कोई।।<br />
अस बिचारि सुचि सेवक बोले। जे सपनेहुँ निज धरम न डोले।।<br />
कहि सबु मरमु धरमु भल भाषा। जो जेहि लायक सो तेहिं राखा।।<br />
करि सबु जतनु राखि रखवारे। राम मातु पहिं भरतु सिधारे।।<br />
दो0-आरत जननी जानि सब भरत सनेह सुजान।<br />
    कहेउ बनावन पालकीं सजन सुखासन जान।।186।।<br />
        ]]></item>
        <item><![CDATA[
चक्क चक्कि जिमि पुर नर नारी। चहत प्रात उर आरत भारी।।<br />
जागत सब निसि भयउ बिहाना। भरत बोलाए सचिव सुजाना।।<br />
कहेउ लेहु सबु तिलक समाजू। बनहिं देब मुनि रामहिं राजू।।<br />
बेगि चलहु सुनि सचिव जोहारे। तुरत तुरग रथ नाग सँवारे।।<br />
अरुंधती अरु अगिनि समाऊ। रथ चढ़ि चले प्रथम मुनिराऊ।।<br />
बिप्र बृंद चढ़ि बाहन नाना। चले सकल तप तेज निधाना।।<br />
नगर लोग सब सजि सजि जाना। चित्रकूट कहँ कीन्ह पयाना।।<br />
सिबिका सुभग न जाहिं बखानी। चढ़ि चढ़ि चलत भई सब रानी।।<br />
दो0-सौंपि नगर सुचि सेवकनि सादर सकल चलाइ।<br />
    सुमिरि राम सिय चरन तब चले भरत दोउ भाइ।।187।।<br />
        ]]></item>
        <item><![CDATA[
राम दरस बस सब नर नारी। जनु करि करिनि चले तकि बारी।।<br />
बन सिय रामु समुझि मन माहीं। सानुज भरत पयादेहिं जाहीं।।<br />
देखि सनेहु लोग अनुरागे। उतरि चले हय गय रथ त्यागे।।<br />
जाइ समीप राखि निज डोली। राम मातु मृदु बानी बोली।।<br />
तात चढ़हु रथ बलि महतारी। होइहि प्रिय परिवारु दुखारी।।<br />
तुम्हरें चलत चलिहि सबु लोगू। सकल सोक कृस नहिं मग जोगू।।<br />
सिर धरि बचन चरन सिरु नाई। रथ चढ़ि चलत भए दोउ भाई।।<br />
तमसा प्रथम दिवस करि बासू। दूसर गोमति तीर निवासू।।<br />
दो0-पय अहार फल असन एक निसि भोजन एक लोग।<br />
    करत राम हित नेम ब्रत परिहरि भूषन भोग।।188।।<br />
        ]]></item>
        <item><![CDATA[
सई तीर बसि चले बिहाने। सृंगबेरपुर सब निअराने।।<br />
समाचार सब सुने निषादा। हृदयँ बिचार करइ सबिषादा।।<br />
कारन कवन भरतु बन जाहीं। है कछु कपट भाउ मन माहीं।।<br />
जौं पै जियँ न होति कुटिलाई। तौ कत लीन्ह संग कटकाई।।<br />
जानहिं सानुज रामहि मारी। करउँ अकंटक राजु सुखारी।।<br />
भरत न राजनीति उर आनी। तब कलंकु अब जीवन हानी।।<br />
सकल सुरासुर जुरहिं जुझारा। रामहि समर न जीतनिहारा।।<br />
का आचरजु भरतु अस करहीं। नहिं बिष बेलि अमिअ फल फरहीं।।<br />
दो0-अस बिचारि गुहँ ग्याति सन कहेउ सजग सब होहु।<br />
    हथवाँसहु बोरहु तरनि कीजिअ घाटारोहु।।189।।<br />
        ]]></item>
        <item><![CDATA[
होहु सँजोइल रोकहु घाटा। ठाटहु सकल मरै के ठाटा।।<br />
सनमुख लोह भरत सन लेऊँ। जिअत न सुरसरि उतरन देऊँ।।<br />
समर मरनु पुनि सुरसरि तीरा। राम काजु छनभंगु सरीरा।।<br />
भरत भाइ नृपु मै जन नीचू। बड़ें भाग असि पाइअ मीचू।।<br />
स्वामि काज करिहउँ रन रारी। जस धवलिहउँ भुवन दस चारी।।<br />
तजउँ प्रान रघुनाथ निहोरें। दुहूँ हाथ मुद मोदक मोरें।।<br />
साधु समाज न जाकर लेखा। राम भगत महुँ जासु न रेखा।।<br />
जायँ जिअत जग सो महि भारू। जननी जौबन बिटप कुठारू।।<br />
दो0-बिगत बिषाद निषादपति सबहि बढ़ाइ उछाहु।<br />
    सुमिरि राम मागेउ तुरत तरकस धनुष सनाहु।।190।।<br />
        ]]></item>
        <item><![CDATA[
बेगहु भाइहु सजहु सँजोऊ। सुनि रजाइ कदराइ न कोऊ।।<br />
भलेहिं नाथ सब कहहिं सहरषा। एकहिं एक बढ़ावइ करषा।।<br />
चले निषाद जोहारि जोहारी। सूर सकल रन रूचइ रारी।।<br />
सुमिरि राम पद पंकज पनहीं। भाथीं बाँधि चढ़ाइन्हि धनहीं।।<br />
अँगरी पहिरि कूँड़ि सिर धरहीं। फरसा बाँस सेल सम करहीं।।<br />
एक कुसल अति ओड़न खाँड़े। कूदहि गगन मनहुँ छिति छाँड़े।।<br />
निज निज साजु समाजु बनाई। गुह राउतहि जोहारे जाई।।<br />
देखि सुभट सब लायक जाने। लै लै नाम सकल सनमाने।।<br />
दो0-भाइहु लावहु धोख जनि आजु काज बड़ मोहि।<br />
    सुनि सरोष बोले सुभट बीर अधीर न होहि।।191।।<br />
        ]]></item>
        <item><![CDATA[
राम प्रताप नाथ बल तोरे। करहिं कटकु बिनु भट बिनु घोरे।।<br />
जीवत पाउ न पाछें धरहीं। रुंड मुंडमय मेदिनि करहीं।।<br />
दीख निषादनाथ भल टोलू। कहेउ बजाउ जुझाऊ ढोलू।।<br />
एतना कहत छींक भइ बाँए। कहेउ सगुनिअन्ह खेत सुहाए।।<br />
बूढ़ु एकु कह सगुन बिचारी। भरतहि मिलिअ न होइहि रारी।।<br />
रामहि भरतु मनावन जाहीं। सगुन कहइ अस बिग्रहु नाहीं।।<br />
सुनि गुह कहइ नीक कह बूढ़ा। सहसा करि पछिताहिं बिमूढ़ा।।<br />
भरत सुभाउ सीलु बिनु बूझें। बड़ि हित हानि जानि बिनु जूझें।।<br />
दो0-गहहु घाट भट समिटि सब लेउँ मरम मिलि जाइ।<br />
    बूझि मित्र अरि मध्य गति तस तब करिहउँ आइ।।192।।<br />
        ]]></item>
        <item><![CDATA[
लखन सनेहु सुभायँ सुहाएँ। बैरु प्रीति नहिं दुरइँ दुराएँ।।<br />
अस कहि भेंट सँजोवन लागे। कंद मूल फल खग मृग मागे।।<br />
मीन पीन पाठीन पुराने। भरि भरि भार कहारन्ह आने।।<br />
मिलन साजु सजि मिलन सिधाए। मंगल मूल सगुन सुभ पाए।।<br />
देखि दूरि तें कहि निज नामू। कीन्ह मुनीसहि दंड प्रनामू।।<br />
जानि रामप्रिय दीन्हि असीसा। भरतहि कहेउ बुझाइ मुनीसा।।<br />
राम सखा सुनि संदनु त्यागा। चले उतरि उमगत अनुरागा।।<br />
गाउँ जाति गुहँ नाउँ सुनाई। कीन्ह जोहारु माथ महि लाई।।<br />
दो0-करत दंडवत देखि तेहि भरत लीन्ह उर लाइ।<br />
    मनहुँ लखन सन भेंट भइ प्रेम न हृदयँ समाइ।।193।।<br />
        ]]></item>
        <item><![CDATA[
भेंटत भरतु ताहि अति प्रीती। लोग सिहाहिं प्रेम कै रीती।।<br />
धन्य धन्य धुनि मंगल मूला। सुर सराहि तेहि बरिसहिं फूला।।<br />
लोक बेद सब भाँतिहिं नीचा। जासु छाँह छुइ लेइअ सींचा।।<br />
तेहि भरि अंक राम लघु भ्राता। मिलत पुलक परिपूरित गाता।।<br />
राम राम कहि जे जमुहाहीं। तिन्हहि न पाप पुंज समुहाहीं।।<br />
यह तौ राम लाइ उर लीन्हा। कुल समेत जगु पावन कीन्हा।।<br />
करमनास जलु सुरसरि परई। तेहि को कहहु सीस नहिं धरई।।<br />
उलटा नामु जपत जगु जाना। बालमीकि भए ब्रह्म समाना।।<br />
दो0-स्वपच सबर खस जमन जड़ पावँर कोल किरात।<br />
   रामु कहत पावन परम होत भुवन बिख्यात।।194।।<br />
        ]]></item>
        <item><![CDATA[
नहिं अचिरजु जुग जुग चलि आई। केहि न दीन्हि रघुबीर बड़ाई।।<br />
राम नाम महिमा सुर कहहीं। सुनि सुनि अवधलोग सुखु लहहीं।।<br />
रामसखहि मिलि भरत सप्रेमा। पूँछी कुसल सुमंगल खेमा।।<br />
देखि भरत कर सील सनेहू। भा निषाद तेहि समय बिदेहू।।<br />
सकुच सनेहु मोदु मन बाढ़ा। भरतहि चितवत एकटक ठाढ़ा।।<br />
धरि धीरजु पद बंदि बहोरी। बिनय सप्रेम करत कर जोरी।।<br />
कुसल मूल पद पंकज पेखी। मैं तिहुँ काल कुसल निज लेखी।।<br />
अब प्रभु परम अनुग्रह तोरें। सहित कोटि कुल मंगल मोरें।।<br />
दो0-समुझि मोरि करतूति कुलु प्रभु महिमा जियँ जोइ।<br />
    जो न भजइ रघुबीर पद जग बिधि बंचित सोइ।।195।।<br />
        ]]></item>
        <item><![CDATA[
कपटी कायर कुमति कुजाती। लोक बेद बाहेर सब भाँती।।<br />
राम कीन्ह आपन जबही तें। भयउँ भुवन भूषन तबही तें।।<br />
देखि प्रीति सुनि बिनय सुहाई। मिलेउ बहोरि भरत लघु भाई।।<br />
कहि निषाद निज नाम सुबानीं। सादर सकल जोहारीं रानीं।।<br />
जानि लखन सम देहिं असीसा। जिअहु सुखी सय लाख बरीसा।।<br />
निरखि निषादु नगर नर नारी। भए सुखी जनु लखनु निहारी।।<br />
कहहिं लहेउ एहिं जीवन लाहू। भेंटेउ रामभद्र भरि बाहू।।<br />
सुनि निषादु निज भाग बड़ाई। प्रमुदित मन लइ चलेउ लेवाई।।<br />
दो0-सनकारे सेवक सकल चले स्वामि रुख पाइ।<br />
    घर तरु तर सर बाग बन बास बनाएन्हि जाइ।।196।।<br />
        ]]></item>
        <item><![CDATA[
सृंगबेरपुर भरत दीख जब। भे सनेहँ सब अंग सिथिल तब।।<br />
सोहत दिएँ निषादहि लागू। जनु तनु धरें बिनय अनुरागू।।<br />
एहि बिधि भरत सेनु सबु संगा। दीखि जाइ जग पावनि गंगा।।<br />
रामघाट कहँ कीन्ह प्रनामू। भा मनु मगनु मिले जनु रामू।।<br />
करहिं प्रनाम नगर नर नारी। मुदित ब्रह्ममय बारि निहारी।।<br />
करि मज्जनु मागहिं कर जोरी। रामचंद्र पद प्रीति न थोरी।।<br />
भरत कहेउ सुरसरि तव रेनू। सकल सुखद सेवक सुरधेनू।।<br />
जोरि पानि बर मागउँ एहू। सीय राम पद सहज सनेहू।।<br />
दो0-एहि बिधि मज्जनु भरतु करि गुर अनुसासन पाइ।<br />
    मातु नहानीं जानि सब डेरा चले लवाइ।।197।।<br />
        ]]></item>
        <item><![CDATA[
जहँ तहँ लोगन्ह डेरा कीन्हा। भरत सोधु सबही कर लीन्हा।।<br />
सुर सेवा करि आयसु पाई। राम मातु पहिं गे दोउ भाई।।<br />
चरन चाँपि कहि कहि मृदु बानी। जननीं सकल भरत सनमानी।।<br />
भाइहि सौंपि मातु सेवकाई। आपु निषादहि लीन्ह बोलाई।।<br />
चले सखा कर सों कर जोरें। सिथिल सरीर सनेह न थोरें।।<br />
पूँछत सखहि सो ठाउँ देखाऊ। नेकु नयन मन जरनि जुड़ाऊ।।<br />
जहँ सिय रामु लखनु निसि सोए। कहत भरे जल लोचन कोए।।<br />
भरत बचन सुनि भयउ बिषादू। तुरत तहाँ लइ गयउ निषादू।।<br />
दो0-जहँ सिंसुपा पुनीत तर रघुबर किय बिश्रामु।<br />
   अति सनेहँ सादर भरत कीन्हेउ दंड प्रनामु।।198।।<br />
        ]]></item>
        <item><![CDATA[
कुस साँथरीíनिहारि सुहाई। कीन्ह प्रनामु प्रदच्छिन जाई।।<br />
चरन रेख रज आँखिन्ह लाई। बनइ न कहत प्रीति अधिकाई।।<br />
कनक बिंदु दुइ चारिक देखे। राखे सीस सीय सम लेखे।।<br />
सजल बिलोचन हृदयँ गलानी। कहत सखा सन बचन सुबानी।।<br />
श्रीहत सीय बिरहँ दुतिहीना। जथा अवध नर नारि बिलीना।।<br />
पिता जनक देउँ पटतर केही। करतल भोगु जोगु जग जेही।।<br />
ससुर भानुकुल भानु भुआलू। जेहि सिहात अमरावतिपालू।।<br />
प्राननाथु रघुनाथ गोसाई। जो बड़ होत सो राम बड़ाई।।<br />
दो0-पति देवता सुतीय मनि सीय साँथरी देखि।<br />
    बिहरत ह्रदउ न हहरि हर पबि तें कठिन बिसेषि।।199।।<br />
        ]]></item>
        <item><![CDATA[
लालन जोगु लखन लघु लोने। भे न भाइ अस अहहिं न होने।।<br />
पुरजन प्रिय पितु मातु दुलारे। सिय रघुबरहि प्रानपिआरे।।<br />
मृदु मूरति सुकुमार सुभाऊ। तात बाउ तन लाग न काऊ।।<br />
ते बन सहहिं बिपति सब भाँती। निदरे कोटि कुलिस एहिं छाती।।<br />
राम जनमि जगु कीन्ह उजागर। रूप सील सुख सब गुन सागर।।<br />
पुरजन परिजन गुर पितु माता। राम सुभाउ सबहि सुखदाता।।<br />
बैरिउ राम बड़ाई करहीं। बोलनि मिलनि बिनय मन हरहीं।।<br />
सारद कोटि कोटि सत सेषा। करि न सकहिं प्रभु गुन गन लेखा।।<br />
दो0-सुखस्वरुप रघुबंसमनि मंगल मोद निधान।<br />
    ते सोवत कुस डासि महि बिधि गति अति बलवान।।200।।<br />
        ]]></item>
        <item><![CDATA[
राम सुना दुखु कान न काऊ। जीवनतरु जिमि जोगवइ राऊ।।<br />
पलक नयन फनि मनि जेहि भाँती। जोगवहिं जननि सकल दिन राती।।<br />
ते अब फिरत बिपिन पदचारी। कंद मूल फल फूल अहारी।।<br />
धिग कैकेई अमंगल मूला। भइसि प्रान प्रियतम प्रतिकूला।।<br />
मैं धिग धिग अघ उदधि अभागी। सबु उतपातु भयउ जेहि लागी।।<br />
कुल कलंकु करि सृजेउ बिधाताँ। साइँदोह मोहि कीन्ह कुमाताँ।।<br />
सुनि सप्रेम समुझाव निषादू। नाथ करिअ कत बादि बिषादू।।<br />
राम तुम्हहि प्रिय तुम्ह प्रिय रामहि। यह निरजोसु दोसु बिधि बामहि।।<br />
छं0-बिधि बाम की करनी कठिन जेंहिं मातु कीन्ही बावरी।<br />
   तेहि राति पुनि पुनि करहिं प्रभु सादर सरहना रावरी।।<br />
   तुलसी न तुम्ह सो राम प्रीतमु कहतु हौं सौहें किएँ।<br />
   परिनाम मंगल जानि अपने आनिए धीरजु हिएँ।।<br />
सो0-अंतरजामी रामु सकुच सप्रेम कृपायतन।<br />
    चलिअ करिअ बिश्रामु यह बिचारि दृढ़ आनि मन।।201।।<br />
        ]]></item>
        <item><![CDATA[
सखा बचन सुनि उर धरि धीरा। बास चले सुमिरत रघुबीरा।।<br />
यह सुधि पाइ नगर नर नारी। चले बिलोकन आरत भारी।।<br />
परदखिना करि करहिं प्रनामा। देहिं कैकइहि खोरि निकामा।।<br />
भरी भरि बारि बिलोचन लेंहीं। बाम बिधाताहि दूषन देहीं।।<br />
एक सराहहिं भरत सनेहू। कोउ कह नृपति निबाहेउ नेहू।।<br />
निंदहिं आपु सराहि निषादहि। को कहि सकइ बिमोह बिषादहि।।<br />
एहि बिधि राति लोगु सबु जागा। भा भिनुसार गुदारा लागा।।<br />
गुरहि सुनावँ चढ़ाइ सुहाईं। नईं नाव सब मातु चढ़ाईं।।<br />
दंड चारि महँ भा सबु पारा। उतरि भरत तब सबहि सँभारा।।<br />
दो0-प्रातक्रिया करि मातु पद बंदि गुरहि सिरु नाइ।<br />
   आगें किए निषाद गन दीन्हेउ कटकु चलाइ।।202।।<br />
        ]]></item>
        <item><![CDATA[
कियउ निषादनाथु अगुआईं। मातु पालकीं सकल चलाईं।।<br />
साथ बोलाइ भाइ लघु दीन्हा। बिप्रन्ह सहित गवनु गुर कीन्हा।।<br />
आपु सुरसरिहि कीन्ह प्रनामू। सुमिरे लखन सहित सिय रामू।।<br />
गवने भरत पयोदेहिं पाए। कोतल संग जाहिं डोरिआए।।<br />
कहहिं सुसेवक बारहिं बारा। होइअ नाथ अस्व असवारा।।<br />
रामु पयोदेहि पायँ सिधाए। हम कहँ रथ गज बाजि बनाए।।<br />
सिर भर जाउँ उचित अस मोरा। सब तें सेवक धरमु कठोरा।।<br />
देखि भरत गति सुनि मृदु बानी। सब सेवक गन गरहिं गलानी।।<br />
दो0-भरत तीसरे पहर कहँ कीन्ह प्रबेसु प्रयाग।<br />
    कहत राम सिय राम सिय उमगि उमगि अनुराग।।203।।<br />
        ]]></item>
        <item><![CDATA[
झलका झलकत पायन्ह कैंसें। पंकज कोस ओस कन जैसें।।<br />
भरत पयादेहिं आए आजू। भयउ दुखित सुनि सकल समाजू।।<br />
खबरि लीन्ह सब लोग नहाए। कीन्ह प्रनामु त्रिबेनिहिं आए।।<br />
सबिधि सितासित नीर नहाने। दिए दान महिसुर सनमाने।।<br />
देखत स्यामल धवल हलोरे। पुलकि सरीर भरत कर जोरे।।<br />
सकल काम प्रद तीरथराऊ। बेद बिदित जग प्रगट प्रभाऊ।।<br />
मागउँ भीख त्यागि निज धरमू। आरत काह न करइ कुकरमू।।<br />
अस जियँ जानि सुजान सुदानी। सफल करहिं जग जाचक बानी।।<br />
दो0-अरथ न धरम न काम रुचि गति न चहउँ निरबान।<br />
    जनम जनम रति राम पद यह बरदानु न आन।।204।।<br />
        ]]></item>
        <item><![CDATA[
जानहुँ रामु कुटिल करि मोही। लोग कहउ गुर साहिब द्रोही।।<br />
सीता राम चरन रति मोरें। अनुदिन बढ़उ अनुग्रह तोरें।।<br />
जलदु जनम भरि सुरति बिसारउ। जाचत जलु पबि पाहन डारउ।।<br />
चातकु रटनि घटें घटि जाई। बढ़े प्रेमु सब भाँति भलाई।।<br />
कनकहिं बान चढ़इ जिमि दाहें। तिमि प्रियतम पद नेम निबाहें।।<br />
भरत बचन सुनि माझ त्रिबेनी। भइ मृदु बानि सुमंगल देनी।।<br />
तात भरत तुम्ह सब बिधि साधू। राम चरन अनुराग अगाधू।।<br />
बाद गलानि करहु मन माहीं। तुम्ह सम रामहि कोउ प्रिय नाहीं।।<br />
दो0-तनु पुलकेउ हियँ हरषु सुनि बेनि बचन अनुकूल।<br />
    भरत धन्य कहि धन्य सुर हरषित बरषहिं फूल।।205।।<br />
        ]]></item>
        <item><![CDATA[
प्रमुदित तीरथराज निवासी। बैखानस बटु गृही उदासी।।<br />
कहहिं परसपर मिलि दस पाँचा। भरत सनेह सीलु सुचि साँचा।।<br />
सुनत राम गुन ग्राम सुहाए। भरद्वाज मुनिबर पहिं आए।।<br />
दंड प्रनामु करत मुनि देखे। मूरतिमंत भाग्य निज लेखे।।<br />
धाइ उठाइ लाइ उर लीन्हे। दीन्हि असीस कृतारथ कीन्हे।।<br />
आसनु दीन्ह नाइ सिरु बैठे। चहत सकुच गृहँ जनु भजि पैठे।।<br />
मुनि पूँछब कछु यह बड़ सोचू। बोले रिषि लखि सीलु सँकोचू।।<br />
सुनहु भरत हम सब सुधि पाई। बिधि करतब पर किछु न बसाई।।<br />
दो0-तुम्ह गलानि जियँ जनि करहु समुझी मातु करतूति।<br />
   तात कैकइहि दोसु नहिं गई गिरा मति धूति।।206।।<br />
        ]]></item>
        <item><![CDATA[
यहउ कहत भल कहिहि न कोऊ। लोकु बेद बुध संमत दोऊ।।<br />
तात तुम्हार बिमल जसु गाई। पाइहि लोकउ बेदु बड़ाई।।<br />
लोक बेद संमत सबु कहई। जेहि पितु देइ राजु सो लहई।।<br />
राउ सत्यब्रत तुम्हहि बोलाई। देत राजु सुखु धरमु बड़ाई।।<br />
राम गवनु बन अनरथ मूला। जो सुनि सकल बिस्व भइ सूला।।<br />
सो भावी बस रानि अयानी। करि कुचालि अंतहुँ पछितानी।।<br />
तहँउँ तुम्हार अलप अपराधू। कहै सो अधम अयान असाधू।।<br />
करतेहु राजु त तुम्हहि न दोषू। रामहि होत सुनत संतोषू।।<br />
दो0-अब अति कीन्हेहु भरत भल तुम्हहि उचित मत एहु।<br />
   सकल सुमंगल मूल जग रघुबर चरन सनेहु।।207।।<br />
        ]]></item>
        <item><![CDATA[
सो तुम्हार धनु जीवनु प्राना। भूरिभाग को तुम्हहि समाना।।<br />
यह तम्हार आचरजु न ताता। दसरथ सुअन राम प्रिय भ्राता।।<br />
सुनहु भरत रघुबर मन माहीं। पेम पात्रु तुम्ह सम कोउ नाहीं।।<br />
लखन राम सीतहि अति प्रीती। निसि सब तुम्हहि सराहत बीती।।<br />
जाना मरमु नहात प्रयागा। मगन होहिं तुम्हरें अनुरागा।।<br />
तुम्ह पर अस सनेहु रघुबर कें। सुख जीवन जग जस जड़ नर कें।।<br />
यह न अधिक रघुबीर बड़ाई। प्रनत कुटुंब पाल रघुराई।।<br />
तुम्ह तौ भरत मोर मत एहू। धरें देह जनु राम सनेहू।।<br />
दो0-तुम्ह कहँ भरत कलंक यह हम सब कहँ उपदेसु।<br />
    राम भगति रस सिद्धि हित भा यह समउ गनेसु।।208।।<br />
        ]]></item>
        <item><![CDATA[
नव बिधु बिमल तात जसु तोरा। रघुबर किंकर कुमुद चकोरा।।<br />
उदित सदा अँथइहि कबहूँ ना। घटिहि न जग नभ दिन दिन दूना।।<br />
कोक तिलोक प्रीति अति करिही। प्रभु प्रताप रबि छबिहि न हरिही।।<br />
निसि दिन सुखद सदा सब काहू। ग्रसिहि न कैकइ करतबु राहू।।<br />
पूरन राम सुपेम पियूषा। गुर अवमान दोष नहिं दूषा।।<br />
राम भगत अब अमिअँ अघाहूँ। कीन्हेहु सुलभ सुधा बसुधाहूँ।।<br />
भूप भगीरथ सुरसरि आनी। सुमिरत सकल सुंमगल खानी।।<br />
दसरथ गुन गन बरनि न जाहीं। अधिकु कहा जेहि सम जग नाहीं।।<br />
दो0-जासु सनेह सकोच बस राम प्रगट भए आइ।।<br />
    जे हर हिय नयननि कबहुँ निरखे नहीं अघाइ।।209।।<br />
        ]]></item>
        <item><![CDATA[
कीरति बिधु तुम्ह कीन्ह अनूपा। जहँ बस राम पेम मृगरूपा।।<br />
तात गलानि करहु जियँ जाएँ। डरहु दरिद्रहि पारसु पाएँ।।।।<br />
सुनहु भरत हम झूठ न कहहीं। उदासीन तापस बन रहहीं।।<br />
सब साधन कर सुफल सुहावा। लखन राम सिय दरसनु पावा।।<br />
तेहि फल कर फलु दरस तुम्हारा। सहित पयाग सुभाग हमारा।।<br />
भरत धन्य तुम्ह जसु जगु जयऊ। कहि अस पेम मगन पुनि भयऊ।।<br />
सुनि मुनि बचन सभासद हरषे। साधु सराहि सुमन सुर बरषे।।<br />
धन्य धन्य धुनि गगन पयागा। सुनि सुनि भरतु मगन अनुरागा।।<br />
दो0-पुलक गात हियँ रामु सिय सजल सरोरुह नैन।<br />
    करि प्रनामु मुनि मंडलिहि बोले गदगद बैन।।210।।<br />
        ]]></item>
        <item><![CDATA[
मुनि समाजु अरु तीरथराजू। साँचिहुँ सपथ अघाइ अकाजू।।<br />
एहिं थल जौं किछु कहिअ बनाई। एहि सम अधिक न अघ अधमाई।।<br />
तुम्ह सर्बग्य कहउँ सतिभाऊ। उर अंतरजामी रघुराऊ।।<br />
मोहि न मातु करतब कर सोचू। नहिं दुखु जियँ जगु जानिहि पोचू।।<br />
नाहिन डरु बिगरिहि परलोकू। पितहु मरन कर मोहि न सोकू।।<br />
सुकृत सुजस भरि भुअन सुहाए। लछिमन राम सरिस सुत पाए।।<br />
राम बिरहँ तजि तनु छनभंगू। भूप सोच कर कवन प्रसंगू।।<br />
राम लखन सिय बिनु पग पनहीं। करि मुनि बेष फिरहिं बन बनही।।<br />
दो0-अजिन बसन फल असन महि सयन डासि कुस पात।<br />
    बसि तरु तर नित सहत हिम आतप बरषा बात।।211।।<br />
        ]]></item>
        <item><![CDATA[
एहि दुख दाहँ दहइ दिन छाती। भूख न बासर नीद न राती।।<br />
एहि कुरोग कर औषधु नाहीं। सोधेउँ सकल बिस्व मन माहीं।।<br />
मातु कुमत बढ़ई अघ मूला। तेहिं हमार हित कीन्ह बँसूला।।<br />
कलि कुकाठ कर कीन्ह कुजंत्रू। गाड़ि अवधि पढ़ि कठिन कुमंत्रु।।<br />
मोहि लगि यहु कुठाटु तेहिं ठाटा। घालेसि सब जगु बारहबाटा।।<br />
मिटइ कुजोगु राम फिरि आएँ। बसइ अवध नहिं आन उपाएँ।।<br />
भरत बचन सुनि मुनि सुखु पाई। सबहिं कीन्ह बहु भाँति बड़ाई।।<br />
तात करहु जनि सोचु बिसेषी। सब दुखु मिटहि राम पग देखी।।<br />
दो0-करि प्रबोध मुनिबर कहेउ अतिथि पेमप्रिय होहु।<br />
    कंद मूल फल फूल हम देहिं लेहु करि छोहु।।212।।<br />
        ]]></item>
        <item><![CDATA[
सुनि मुनि बचन भरत हिँय सोचू। भयउ कुअवसर कठिन सँकोचू।।<br />
जानि गरुइ गुर गिरा बहोरी। चरन बंदि बोले कर जोरी।।<br />
सिर धरि आयसु करिअ तुम्हारा। परम धरम यहु नाथ हमारा।।<br />
भरत बचन मुनिबर मन भाए। सुचि सेवक सिष निकट बोलाए।।<br />
चाहिए कीन्ह भरत पहुनाई। कंद मूल फल आनहु जाई।।<br />
भलेहीं नाथ कहि तिन्ह सिर नाए। प्रमुदित निज निज काज सिधाए।।<br />
मुनिहि सोच पाहुन बड़ नेवता। तसि पूजा चाहिअ जस देवता।।<br />
सुनि रिधि सिधि अनिमादिक आई। आयसु होइ सो करहिं गोसाई।।<br />
दो0-राम बिरह ब्याकुल भरतु सानुज सहित समाज।<br />
    पहुनाई करि हरहु श्रम कहा मुदित मुनिराज।।213।।<br />
        ]]></item>
        <item><![CDATA[
रिधि सिधि सिर धरि मुनिबर बानी। बड़भागिनि आपुहि अनुमानी।।<br />
कहहिं परसपर सिधि समुदाई। अतुलित अतिथि राम लघु भाई।।<br />
मुनि पद बंदि करिअ सोइ आजू। होइ सुखी सब राज समाजू।।<br />
अस कहि रचेउ रुचिर गृह नाना। जेहि बिलोकि बिलखाहिं बिमाना।।<br />
भोग बिभूति भूरि भरि राखे। देखत जिन्हहि अमर अभिलाषे।।<br />
दासीं दास साजु सब लीन्हें। जोगवत रहहिं मनहि मनु दीन्हें।।<br />
सब समाजु सजि सिधि पल माहीं। जे सुख सुरपुर सपनेहुँ नाहीं।।<br />
प्रथमहिं बास दिए सब केही। सुंदर सुखद जथा रुचि जेही।।<br />
दो0-बहुरि सपरिजन भरत कहुँ रिषि अस आयसु दीन्ह।<br />
   बिधि बिसमय दायकु बिभव मुनिबर तपबल कीन्ह।।214।।<br />
        ]]></item>
        <item><![CDATA[
मुनि प्रभाउ जब भरत बिलोका। सब लघु लगे लोकपति लोका।।<br />
सुख समाजु नहिं जाइ बखानी। देखत बिरति बिसारहीं ग्यानी।।<br />
आसन सयन सुबसन बिताना। बन बाटिका बिहग मृग नाना।।<br />
सुरभि फूल फल अमिअ समाना। बिमल जलासय बिबिध बिधाना।<br />
असन पान सुच अमिअ अमी से। देखि लोग सकुचात जमी से।।<br />
सुर सुरभी सुरतरु सबही कें। लखि अभिलाषु सुरेस सची कें।।<br />
रितु बसंत बह त्रिबिध बयारी। सब कहँ सुलभ पदारथ चारी।।<br />
स्त्रक चंदन बनितादिक भोगा। देखि हरष बिसमय बस लोगा।।<br />
दो0-संपत चकई भरतु चक मुनि आयस खेलवार।।<br />
    तेहि निसि आश्रम पिंजराँ राखे भा भिनुसार।।215।।<br />
      मासपारायण, उन्नीसवाँ विश्राम<br />

        ]]></item>
        <item><![CDATA[
कीन्ह निमज्जनु तीरथराजा। नाइ मुनिहि सिरु सहित समाजा।।<br />
रिषि आयसु असीस सिर राखी। करि दंडवत बिनय बहु भाषी।।<br />
पथ गति कुसल साथ सब लीन्हे। चले चित्रकूटहिं चितु दीन्हें।।<br />
रामसखा कर दीन्हें लागू। चलत देह धरि जनु अनुरागू।।<br />
नहिं पद त्रान सीस नहिं छाया। पेमु नेमु ब्रतु धरमु अमाया।।<br />
लखन राम सिय पंथ कहानी। पूँछत सखहि कहत मृदु बानी।।<br />
राम बास थल बिटप बिलोकें। उर अनुराग रहत नहिं रोकैं।।<br />
दैखि दसा सुर बरिसहिं फूला। भइ मृदु महि मगु मंगल मूला।।<br />
दो0-किएँ जाहिं छाया जलद सुखद बहइ बर बात।<br />
    तस मगु भयउ न राम कहँ जस भा भरतहि जात।।216।।<br />
        ]]></item>
        <item><![CDATA[
जड़ चेतन मग जीव घनेरे। जे चितए प्रभु जिन्ह प्रभु हेरे।।<br />
ते सब भए परम पद जोगू। भरत दरस मेटा भव रोगू।।<br />
यह बड़ि बात भरत कइ नाहीं। सुमिरत जिनहि रामु मन माहीं।।<br />
बारक राम कहत जग जेऊ। होत तरन तारन नर तेऊ।।<br />
भरतु राम प्रिय पुनि लघु भ्राता। कस न होइ मगु मंगलदाता।।<br />
सिद्ध साधु मुनिबर अस कहहीं। भरतहि निरखि हरषु हियँ लहहीं।।<br />
देखि प्रभाउ सुरेसहि सोचू। जगु भल भलेहि पोच कहुँ पोचू।।<br />
गुर सन कहेउ करिअ प्रभु सोई। रामहि भरतहि भेंट न होई।।<br />
दो0-रामु सँकोची प्रेम बस भरत सपेम पयोधि।<br />
    बनी बात बेगरन चहति करिअ जतनु छलु सोधि।।217।।<br />
        ]]></item>
        <item><![CDATA[
बचन सुनत सुरगुरु मुसकाने। सहसनयन बिनु लोचन जाने।।<br />
मायापति सेवक सन माया। करइ त उलटि परइ सुरराया।।<br />
तब किछु कीन्ह राम रुख जानी। अब कुचालि करि होइहि हानी।।<br />
सुनु सुरेस रघुनाथ सुभाऊ। निज अपराध रिसाहिं न काऊ।।<br />
जो अपराधु भगत कर करई। राम रोष पावक सो जरई।।<br />
लोकहुँ बेद बिदित इतिहासा। यह महिमा जानहिं दुरबासा।।<br />
भरत सरिस को राम सनेही। जगु जप राम रामु जप जेही।।<br />
दो0-मनहुँ न आनिअ अमरपति रघुबर भगत अकाजु।<br />
   अजसु लोक परलोक दुख दिन दिन सोक समाजु।।218।।<br />
        ]]></item>
        <item><![CDATA[
सुनु सुरेस उपदेसु हमारा। रामहि सेवकु परम पिआरा।।<br />
मानत सुखु सेवक सेवकाई। सेवक बैर बैरु अधिकाई।।<br />
जद्यपि सम नहिं राग न रोषू। गहहिं न पाप पूनु गुन दोषू।।<br />
करम प्रधान बिस्व करि राखा। जो जस करइ सो तस फलु चाखा।।<br />
तदपि करहिं सम बिषम बिहारा। भगत अभगत हृदय अनुसारा।।<br />
अगुन अलेप अमान एकरस। रामु सगुन भए भगत पेम बस।।<br />
राम सदा सेवक रुचि राखी। बेद पुरान साधु सुर साखी।।<br />
अस जियँ जानि तजहु कुटिलाई। करहु भरत पद प्रीति सुहाई।।<br />
दो0-राम भगत परहित निरत पर दुख दुखी दयाल।<br />
    भगत सिरोमनि भरत तें जनि डरपहु सुरपाल।।219।।<br />
        ]]></item>
        <item><![CDATA[
सत्यसंध प्रभु सुर हितकारी। भरत राम आयस अनुसारी।।<br />
स्वारथ बिबस बिकल तुम्ह होहू। भरत दोसु नहिं राउर मोहू।।<br />
सुनि सुरबर सुरगुर बर बानी। भा प्रमोदु मन मिटी गलानी।।<br />
बरषि प्रसून हरषि सुरराऊ। लगे सराहन भरत सुभाऊ।।<br />
एहि बिधि भरत चले मग जाहीं। दसा देखि मुनि सिद्ध सिहाहीं।।<br />
जबहिं रामु कहि लेहिं उसासा। उमगत पेमु मनहँ चहु पासा।।<br />
द्रवहिं बचन सुनि कुलिस पषाना। पुरजन पेमु न जाइ बखाना।।<br />
बीच बास करि जमुनहिं आए। निरखि नीरु लोचन जल छाए।।<br />
दो0-रघुबर बरन बिलोकि बर बारि समेत समाज।<br />
    होत मगन बारिधि बिरह चढ़े बिबेक जहाज।।220।।<br />
        ]]></item>
        <item><![CDATA[
जमुन तीर तेहि दिन करि बासू। भयउ समय सम सबहि सुपासू।।<br />
रातहिं घाट घाट की तरनी। आईं अगनित जाहिं न बरनी।।<br />
प्रात पार भए एकहि खेंवाँ। तोषे रामसखा की सेवाँ।।<br />
चले नहाइ नदिहि सिर नाई। साथ निषादनाथ दोउ भाई।।<br />
आगें मुनिबर बाहन आछें। राजसमाज जाइ सबु पाछें।।<br />
तेहिं पाछें दोउ बंधु पयादें। भूषन बसन बेष सुठि सादें।।<br />
सेवक सुह्रद सचिवसुत साथा। सुमिरत लखनु सीय रघुनाथा।।<br />
जहँ जहँ राम बास बिश्रामा। तहँ तहँ करहिं सप्रेम प्रनामा।।<br />
दो0-मगबासी नर नारि सुनि धाम काम तजि धाइ।<br />
    देखि सरूप सनेह सब मुदित जनम फलु पाइ।।221।।<br />
        ]]></item>
        <item><![CDATA[
कहहिं सपेम एक एक पाहीं। रामु लखनु सखि होहिं कि नाहीं।।<br />
बय बपु बरन रूप सोइ आली। सीलु सनेहु सरिस सम चाली।।<br />
बेषु न सो सखि सीय न संगा। आगें अनी चली चतुरंगा।।<br />
नहिं प्रसन्न मुख मानस खेदा। सखि संदेहु होइ एहिं भेदा।।<br />
तासु तरक तियगन मन मानी। कहहिं सकल तेहि सम न सयानी।।<br />
तेहि सराहि बानी फुरि पूजी। बोली मधुर बचन तिय दूजी।।<br />
कहि सपेम सब कथाप्रसंगू। जेहि बिधि राम राज रस भंगू।।<br />
भरतहि बहुरि सराहन लागी। सील सनेह सुभाय सुभागी।।<br />
दो0-चलत पयादें खात फल पिता दीन्ह तजि राजु।<br />
    जात मनावन रघुबरहि भरत सरिस को आजु।।222।।<br />
        ]]></item>
        <item><![CDATA[
भायप भगति भरत आचरनू। कहत सुनत दुख दूषन हरनू।।<br />
जो कछु कहब थोर सखि सोई। राम बंधु अस काहे न होई।।<br />
हम सब सानुज भरतहि देखें। भइन्ह धन्य जुबती जन लेखें।।<br />
सुनि गुन देखि दसा पछिताहीं। कैकइ जननि जोगु सुतु नाहीं।।<br />
कोउ कह दूषनु रानिहि नाहिन। बिधि सबु कीन्ह हमहि जो दाहिन।।<br />
कहँ हम लोक बेद बिधि हीनी। लघु तिय कुल करतूति मलीनी।।<br />
बसहिं कुदेस कुगाँव कुबामा। कहँ यह दरसु पुन्य परिनामा।।<br />
अस अनंदु अचिरिजु प्रति ग्रामा। जनु मरुभूमि कलपतरु जामा।।<br />
दो0-भरत दरसु देखत खुलेउ मग लोगन्ह कर भागु।<br />
    जनु सिंघलबासिन्ह भयउ बिधि बस सुलभ प्रयागु।।223।।<br />
        ]]></item>
        <item><![CDATA[
निज गुन सहित राम गुन गाथा। सुनत जाहिं सुमिरत रघुनाथा।।<br />
तीरथ मुनि आश्रम सुरधामा। निरखि निमज्जहिं करहिं प्रनामा।।<br />
मनहीं मन मागहिं बरु एहू। सीय राम पद पदुम सनेहू।।<br />
मिलहिं किरात कोल बनबासी। बैखानस बटु जती उदासी।।<br />
करि प्रनामु पूँछहिं जेहिं तेही। केहि बन लखनु रामु बैदेही।।<br />
ते प्रभु समाचार सब कहहीं। भरतहि देखि जनम फलु लहहीं।।<br />
जे जन कहहिं कुसल हम देखे। ते प्रिय राम लखन सम लेखे।।<br />
एहि बिधि बूझत सबहि सुबानी। सुनत राम बनबास कहानी।।<br />
दो0-तेहि बासर बसि प्रातहीं चले सुमिरि रघुनाथ।<br />
   राम दरस की लालसा भरत सरिस सब साथ।।224।।<br />
        ]]></item>
        <item><![CDATA[
मंगल सगुन होहिं सब काहू। फरकहिं सुखद बिलोचन बाहू।।<br />
भरतहि सहित समाज उछाहू। मिलिहहिं रामु मिटहि दुख दाहू।।<br />
करत मनोरथ जस जियँ जाके। जाहिं सनेह सुराँ सब छाके।।<br />
सिथिल अंग पग मग डगि डोलहिं। बिहबल बचन पेम बस बोलहिं।।<br />
रामसखाँ तेहि समय देखावा। सैल सिरोमनि सहज सुहावा।।<br />
जासु समीप सरित पय तीरा। सीय समेत बसहिं दोउ बीरा।।<br />
देखि करहिं सब दंड प्रनामा। कहि जय जानकि जीवन रामा।।<br />
प्रेम मगन अस राज समाजू। जनु फिरि अवध चले रघुराजू।।<br />
दो0-भरत प्रेमु तेहि समय जस तस कहि सकइ न सेषु।<br />
   कबिहिं अगम जिमि ब्रह्मसुखु अह मम मलिन जनेषु।।225।<br />
        ]]></item>
        <item><![CDATA[
सकल सनेह सिथिल रघुबर कें। गए कोस दुइ दिनकर ढरकें।।<br />
जलु थलु देखि बसे निसि बीतें। कीन्ह गवन रघुनाथ पिरीतें।।<br />
उहाँ रामु रजनी अवसेषा। जागे सीयँ सपन अस देखा।।<br />
सहित समाज भरत जनु आए। नाथ बियोग ताप तन ताए।।<br />
सकल मलिन मन दीन दुखारी। देखीं सासु आन अनुहारी।।<br />
सुनि सिय सपन भरे जल लोचन। भए सोचबस सोच बिमोचन।।<br />
लखन सपन यह नीक न होई। कठिन कुचाह सुनाइहि कोई।।<br />
अस कहि बंधु समेत नहाने। पूजि पुरारि साधु सनमाने।।<br />
छं0-सनमानि सुर मुनि बंदि बैठे उत्तर दिसि देखत भए।<br />
    नभ धूरि खग मृग भूरि भागे बिकल प्रभु आश्रम गए।।<br />
    तुलसी उठे अवलोकि कारनु काह चित सचकित रहे।<br />
    सब समाचार किरात कोलन्हि आइ तेहि अवसर कहे।।<br />
दो0-सुनत सुमंगल बैन मन प्रमोद तन पुलक भर।<br />
    सरद सरोरुह नैन तुलसी भरे सनेह जल।।226।।<br />
        ]]></item>
        <item><![CDATA[
बहुरि सोचबस भे सियरवनू। कारन कवन भरत आगवनू।।<br />
एक आइ अस कहा बहोरी। सेन संग चतुरंग न थोरी।।<br />
सो सुनि रामहि भा अति सोचू। इत पितु बच इत बंधु सकोचू।।<br />
भरत सुभाउ समुझि मन माहीं। प्रभु चित हित थिति पावत नाही।।<br />
समाधान तब भा यह जाने। भरतु कहे महुँ साधु सयाने।।<br />
लखन लखेउ प्रभु हृदयँ खभारू। कहत समय सम नीति बिचारू।।<br />
बिनु पूँछ कछु कहउँ गोसाईं। सेवकु समयँ न ढीठ ढिठाई।।<br />
तुम्ह सर्बग्य सिरोमनि स्वामी। आपनि समुझि कहउँ अनुगामी।।<br />
दो0-नाथ सुह्रद सुठि सरल चित सील सनेह निधान।।<br />
    सब पर प्रीति प्रतीति जियँ जानिअ आपु समान।।227।।<br />
        ]]></item>
        <item><![CDATA[
बिषई जीव पाइ प्रभुताई। मूढ़ मोह बस होहिं जनाई।।<br />
भरतु नीति रत साधु सुजाना। प्रभु पद प्रेम सकल जगु जाना।।<br />
तेऊ आजु राम पदु पाई। चले धरम मरजाद मेटाई।।<br />
कुटिल कुबंध कुअवसरु ताकी। जानि राम बनवास एकाकी।।<br />
करि कुमंत्रु मन साजि समाजू। आए करै अकंटक राजू।।<br />
कोटि प्रकार कलपि कुटलाई। आए दल बटोरि दोउ भाई।।<br />
जौं जियँ होति न कपट कुचाली। केहि सोहाति रथ बाजि गजाली।।<br />
भरतहि दोसु देइ को जाएँ। जग बौराइ राज पदु पाएँ।।<br />
दो0-ससि गुर तिय गामी नघुषु चढ़ेउ भूमिसुर जान।<br />
    लोक बेद तें बिमुख भा अधम न बेन समान।।228।।<br />
        ]]></item>
        <item><![CDATA[
सहसबाहु सुरनाथु त्रिसंकू। केहि न राजमद दीन्ह कलंकू।।<br />
भरत कीन्ह यह उचित उपाऊ। रिपु रिन रंच न राखब काऊ।।<br />
एक कीन्हि नहिं भरत भलाई। निदरे रामु जानि असहाई।।<br />
समुझि परिहि सोउ आजु बिसेषी। समर सरोष राम मुखु पेखी।।<br />
एतना कहत नीति रस भूला। रन रस बिटपु पुलक मिस फूला।।<br />
प्रभु पद बंदि सीस रज राखी। बोले सत्य सहज बलु भाषी।।<br />
अनुचित नाथ न मानब मोरा। भरत हमहि उपचार न थोरा।।<br />
कहँ लगि सहिअ रहिअ मनु मारें। नाथ साथ धनु हाथ हमारें।।<br />
दो0-छत्रि जाति रघुकुल जनमु राम अनुग जगु जान।<br />
   लातहुँ मारें चढ़ति सिर नीच को धूरि समान।।229।।<br />
        ]]></item>
        <item><![CDATA[
उठि कर जोरि रजायसु मागा। मनहुँ बीर रस सोवत जागा।।<br />
बाँधि जटा सिर कसि कटि भाथा। साजि सरासनु सायकु हाथा।।<br />
आजु राम सेवक जसु लेऊँ। भरतहि समर सिखावन देऊँ।।<br />
राम निरादर कर फलु पाई। सोवहुँ समर सेज दोउ भाई।।<br />
आइ बना भल सकल समाजू। प्रगट करउँ रिस पाछिल आजू।।<br />
जिमि करि निकर दलइ मृगराजू। लेइ लपेटि लवा जिमि बाजू।।<br />
तैसेहिं भरतहि सेन समेता। सानुज निदरि निपातउँ खेता।।<br />
जौं सहाय कर संकरु आई। तौ मारउँ रन राम दोहाई।।<br />
दो0-अति सरोष माखे लखनु लखि सुनि सपथ प्रवान।<br />
    सभय लोक सब लोकपति चाहत भभरि भगान।।230।।<br />
        ]]></item>
        <item><![CDATA[
जगु भय मगन गगन भइ बानी। लखन बाहुबलु बिपुल बखानी।।<br />
तात प्रताप प्रभाउ तुम्हारा। को कहि सकइ को जाननिहारा।।<br />
अनुचित उचित काजु किछु होऊ। समुझि करिअ भल कह सबु कोऊ।।<br />
सहसा करि पाछैं पछिताहीं। कहहिं बेद बुध ते बुध नाहीं।।<br />
सुनि सुर बचन लखन सकुचाने। राम सीयँ सादर सनमाने।।<br />
कही तात तुम्ह नीति सुहाई। सब तें कठिन राजमदु भाई।।<br />
जो अचवँत नृप मातहिं तेई। नाहिन साधुसभा जेहिं सेई।।<br />
सुनहु लखन भल भरत सरीसा। बिधि प्रपंच महँ सुना न दीसा।।<br />
दो0-भरतहि होइ न राजमदु बिधि हरि हर पद पाइ।।<br />
   कबहुँ कि काँजी सीकरनि छीरसिंधु बिनसाइ।।231।।<br />
        ]]></item>
        <item><![CDATA[
तिमिरु तरुन तरनिहि मकु गिलई। गगनु मगन मकु मेघहिं मिलई।।<br />
गोपद जल बूड़हिं घटजोनी। सहज छमा बरु छाड़ै छोनी।।<br />
मसक फूँक मकु मेरु उड़ाई। होइ न नृपमदु भरतहि भाई।।<br />
लखन तुम्हार सपथ पितु आना। सुचि सुबंधु नहिं भरत समाना।।<br />
सगुन खीरु अवगुन जलु ताता। मिलइ रचइ परपंचु बिधाता।।<br />
भरतु हंस रबिबंस तड़ागा। जनमि कीन्ह गुन दोष बिभागा।।<br />
गहि गुन पय तजि अवगुन बारी। निज जस जगत कीन्हि उजिआरी।।<br />
कहत भरत गुन सीलु सुभाऊ। पेम पयोधि मगन रघुराऊ।।<br />
दो0-सुनि रघुबर बानी बिबुध देखि भरत पर हेतु।<br />
    सकल सराहत राम सो प्रभु को कृपानिकेतु।।232।।<br />
        ]]></item>
        <item><![CDATA[
जौं न होत जग जनम भरत को। सकल धरम धुर धरनि धरत को।।<br />
कबि कुल अगम भरत गुन गाथा। को जानइ तुम्ह बिनु रघुनाथा।।<br />
लखन राम सियँ सुनि सुर बानी। अति सुखु लहेउ न जाइ बखानी।।<br />
इहाँ भरतु सब सहित सहाए। मंदाकिनीं पुनीत नहाए।।<br />
सरित समीप राखि सब लोगा। मागि मातु गुर सचिव नियोगा।।<br />
चले भरतु जहँ सिय रघुराई। साथ निषादनाथु लघु भाई।।<br />
समुझि मातु करतब सकुचाहीं। करत कुतरक कोटि मन माहीं।।<br />
रामु लखनु सिय सुनि मम नाऊँ। उठि जनि अनत जाहिं तजि ठाऊँ।।<br />
दो0-मातु मते महुँ मानि मोहि जो कछु करहिं सो थोर।<br />
    अघ अवगुन छमि आदरहिं समुझि आपनी ओर।।233।।<br />
        ]]></item>
        <item><![CDATA[
जौं परिहरहिं मलिन मनु जानी। जौ सनमानहिं सेवकु मानी।।<br />
मोरें सरन रामहि की पनही। राम सुस्वामि दोसु सब जनही।।<br />
जग जस भाजन चातक मीना। नेम पेम निज निपुन नबीना।।<br />
अस मन गुनत चले मग जाता। सकुच सनेहँ सिथिल सब गाता।।<br />
फेरत मनहुँ मातु कृत खोरी। चलत भगति बल धीरज धोरी।।<br />
जब समुझत रघुनाथ सुभाऊ। तब पथ परत उताइल पाऊ।।<br />
भरत दसा तेहि अवसर कैसी। जल प्रबाहँ जल अलि गति जैसी।।<br />
देखि भरत कर सोचु सनेहू। भा निषाद तेहि समयँ बिदेहू।।<br />
दो0-लगे होन मंगल सगुन सुनि गुनि कहत निषादु।<br />
   मिटिहि सोचु होइहि हरषु पुनि परिनाम बिषादु।।234।।<br />
        ]]></item>
        <item><![CDATA[
सेवक बचन सत्य सब जाने। आश्रम निकट जाइ निअराने।।<br />
भरत दीख बन सैल समाजू। मुदित छुधित जनु पाइ सुनाजू।।<br />
ईति भीति जनु प्रजा दुखारी। त्रिबिध ताप पीड़ित ग्रह मारी।।<br />
जाइ सुराज सुदेस सुखारी। होहिं भरत गति तेहि अनुहारी।।<br />
राम बास बन संपति भ्राजा। सुखी प्रजा जनु पाइ सुराजा।।<br />
सचिव बिरागु बिबेकु नरेसू। बिपिन सुहावन पावन देसू।।<br />
भट जम नियम सैल रजधानी। सांति सुमति सुचि सुंदर रानी।।<br />
सकल अंग संपन्न सुराऊ। राम चरन आश्रित चित चाऊ।।<br />
दो0-जीति मोह महिपालु दल सहित बिबेक भुआलु।<br />
    करत अकंटक राजु पुरँ सुख संपदा सुकालु।।235।।<br />
        ]]></item>
        <item><![CDATA[
बन प्रदेस मुनि बास घनेरे। जनु पुर नगर गाउँ गन खेरे।।<br />
बिपुल बिचित्र बिहग मृग नाना। प्रजा समाजु न जाइ बखाना।।<br />
खगहा करि हरि बाघ बराहा। देखि महिष बृष साजु सराहा।।<br />
बयरु बिहाइ चरहिं एक संगा। जहँ तहँ मनहुँ सेन चतुरंगा।।<br />
झरना झरहिं मत्त गज गाजहिं। मनहुँ निसान बिबिधि बिधि बाजहिं।।<br />
चक चकोर चातक सुक पिक गन। कूजत मंजु मराल मुदित मन।।<br />
अलिगन गावत नाचत मोरा। जनु सुराज मंगल चहु ओरा।।<br />
बेलि बिटप तृन सफल सफूला। सब समाजु मुद मंगल मूला।।<br />
दो-राम सैल सोभा निरखि भरत हृदयँ अति पेमु।<br />
   तापस तप फलु पाइ जिमि सुखी सिरानें नेमु।।236।।<br />
        ]]></item>
        <item><![CDATA[
 मासपारायण, बीसवाँ विश्राम<br />
         नवाह्नपारायण, पाँचवाँ विश्राम<br />
तब केवट ऊँचें चढ़ि धाई। कहेउ भरत सन भुजा उठाई।।<br />
नाथ देखिअहिं बिटप बिसाला। पाकरि जंबु रसाल तमाला।।<br />
जिन्ह तरुबरन्ह मध्य बटु सोहा। मंजु बिसाल देखि मनु मोहा।।<br />
नील सघन पल्ल्व फल लाला। अबिरल छाहँ सुखद सब काला।।<br />
मानहुँ तिमिर अरुनमय रासी। बिरची बिधि सँकेलि सुषमा सी।।<br />
ए तरु सरित समीप गोसाँई। रघुबर परनकुटी जहँ छाई।।<br />
तुलसी तरुबर बिबिध सुहाए। कहुँ कहुँ सियँ कहुँ लखन लगाए।।<br />
बट छायाँ बेदिका बनाई। सियँ निज पानि सरोज सुहाई।।<br />
दो0-जहाँ बैठि मुनिगन सहित नित सिय रामु सुजान।<br />
    सुनहिं कथा इतिहास सब आगम निगम पुरान।।237।।<br />
        ]]></item>
        <item><![CDATA[
सखा बचन सुनि बिटप निहारी। उमगे भरत बिलोचन बारी।।<br />
करत प्रनाम चले दोउ भाई। कहत प्रीति सारद सकुचाई।।<br />
हरषहिं निरखि राम पद अंका। मानहुँ पारसु पायउ रंका।।<br />
रज सिर धरि हियँ नयनन्हि लावहिं। रघुबर मिलन सरिस सुख पावहिं।।<br />
देखि भरत गति अकथ अतीवा। प्रेम मगन मृग खग जड़ जीवा।।<br />
सखहि सनेह बिबस मग भूला। कहि सुपंथ सुर बरषहिं फूला।।<br />
निरखि सिद्ध साधक अनुरागे। सहज सनेहु सराहन लागे।।<br />
होत न भूतल भाउ भरत को। अचर सचर चर अचर करत को।।<br />
दो0-पेम अमिअ मंदरु बिरहु भरतु पयोधि गँभीर।<br />
    मथि प्रगटेउ सुर साधु हित कृपासिंधु रघुबीर।।238।।<br />
        ]]></item>
        <item><![CDATA[
सखा समेत मनोहर जोटा। लखेउ न लखन सघन बन ओटा।।<br />
भरत दीख प्रभु आश्रमु पावन। सकल सुमंगल सदनु सुहावन।।</p>
<p>करत  प्रबेस मिटे दुख दावा। जनु जोगीं परमारथु पावा।।<br />
देखे भरत लखन प्रभु आगे। पूँछे बचन कहत अनुरागे।।<br />
सीस जटा कटि मुनि पट बाँधें। तून कसें कर सरु धनु काँधें।।<br />
बेदी पर मुनि साधु समाजू। सीय सहित राजत रघुराजू।।<br />
बलकल बसन जटिल तनु स्यामा। जनु मुनि बेष कीन्ह रति कामा।।<br />
कर कमलनि धनु सायकु फेरत। जिय की जरनि हरत हँसि हेरत।।<br />
दो0-लसत मंजु मुनि मंडली मध्य सीय रघुचंदु।<br />
   ग्यान सभाँ जनु तनु धरे भगति सच्चिदानंदु।।239।।<br />
        ]]></item>
        <item><![CDATA[
सानुज सखा समेत मगन मन। बिसरे हरष सोक सुख दुख गन।।<br />
पाहि नाथ कहि पाहि गोसाई। भूतल परे लकुट की नाई।।<br />
बचन सपेम लखन पहिचाने। करत प्रनामु भरत जियँ जाने।।<br />
बंधु सनेह सरस एहि ओरा। उत साहिब सेवा बस जोरा।।<br />
मिलि न जाइ नहिं गुदरत बनई। सुकबि लखन मन की गति भनई।।<br />
रहे राखि सेवा पर भारू। चढ़ी चंग जनु खैंच खेलारू।।<br />
कहत सप्रेम नाइ महि माथा। भरत प्रनाम करत रघुनाथा।।<br />
उठे रामु सुनि पेम अधीरा। कहुँ पट कहुँ निषंग धनु तीरा।।<br />
दो0-बरबस लिए उठाइ उर लाए कृपानिधान।<br />
   भरत राम की मिलनि लखि बिसरे सबहि अपान।।240।।<br />
        ]]></item>
        <item><![CDATA[
मिलनि प्रीति किमि जाइ बखानी। कबिकुल अगम करम मन बानी।।<br />
परम पेम पूरन दोउ भाई। मन बुधि चित अहमिति बिसराई।।<br />
कहहु सुपेम प्रगट को करई। केहि छाया कबि मति अनुसरई।।<br />
कबिहि अरथ आखर बलु साँचा। अनुहरि ताल गतिहि नटु नाचा।।<br />
अगम सनेह भरत रघुबर को। जहँ न जाइ मनु बिधि हरि हर को।।<br />
सो मैं कुमति कहौं केहि भाँती। बाज सुराग कि गाँडर ताँती।।<br />
मिलनि बिलोकि भरत रघुबर की। सुरगन सभय धकधकी धरकी।।<br />
समुझाए सुरगुरु जड़ जागे। बरषि प्रसून प्रसंसन लागे।।<br />
दो0-मिलि सपेम रिपुसूदनहि केवटु भेंटेउ राम।<br />
   भूरि भायँ भेंटे भरत लछिमन करत प्रनाम।।241।।<br />
        ]]></item>
        <item><![CDATA[
भेंटेउ लखन ललकि लघु भाई। बहुरि निषादु लीन्ह उर लाई।।<br />
पुनि मुनिगन दुहुँ भाइन्ह बंदे। अभिमत आसिष पाइ अनंदे।।<br />
सानुज भरत उमगि अनुरागा। धरि सिर सिय पद पदुम परागा।।<br />
पुनि पुनि करत प्रनाम उठाए। सिर कर कमल परसि बैठाए।।<br />
सीयँ असीस दीन्हि मन माहीं। मगन सनेहँ देह सुधि नाहीं।।<br />
सब बिधि सानुकूल लखि सीता। भे निसोच उर अपडर बीता।।<br />
कोउ किछु कहइ न कोउ किछु पूँछा। प्रेम भरा मन निज गति छूँछा।।<br />
तेहि अवसर केवटु धीरजु धरि। जोरि पानि बिनवत प्रनामु करि।।<br />
दो0-नाथ साथ मुनिनाथ के मातु सकल पुर लोग।<br />
   सेवक सेनप सचिव सब आए बिकल बियोग।।242।।<br />
        ]]></item>
        <item><![CDATA[
सीलसिंधु सुनि गुर आगवनू। सिय समीप राखे रिपुदवनू।।<br />
चले सबेग रामु तेहि काला। धीर धरम धुर दीनदयाला।।<br />
गुरहि देखि सानुज अनुरागे। दंड प्रनाम करन प्रभु लागे।।<br />
मुनिबर धाइ लिए उर लाई। प्रेम उमगि भेंटे दोउ भाई।।<br />
प्रेम पुलकि केवट कहि नामू। कीन्ह दूरि तें दंड प्रनामू।।<br />
रामसखा रिषि बरबस भेंटा। जनु महि लुठत सनेह समेटा।।<br />
रघुपति भगति सुमंगल मूला। नभ सराहि सुर बरिसहिं फूला।।<br />
एहि सम निपट नीच कोउ नाहीं। बड़ बसिष्ठ सम को जग माहीं।।<br />
दो0-जेहि लखि लखनहु तें अधिक मिले मुदित मुनिराउ।<br />
   सो सीतापति भजन को प्रगट प्रताप प्रभाउ।।243।।<br />
        ]]></item>
        <item><![CDATA[
आरत लोग राम सबु जाना। करुनाकर सुजान भगवाना।।<br />
जो जेहि भायँ रहा अभिलाषी। तेहि तेहि कै तसि तसि रुख राखी।।<br />
सानुज मिलि पल महु सब काहू। कीन्ह दूरि दुखु दारुन दाहू।।<br />
यह बड़ि बातँ राम कै नाहीं। जिमि घट कोटि एक रबि छाहीं।।<br />
मिलि केवटिहि उमगि अनुरागा। पुरजन सकल सराहहिं भागा।।<br />
देखीं राम दुखित महतारीं। जनु सुबेलि अवलीं हिम मारीं।।<br />
प्रथम राम भेंटी कैकेई। सरल सुभायँ भगति मति भेई।।<br />
पग परि कीन्ह प्रबोधु बहोरी। काल करम बिधि सिर धरि खोरी।।<br />
दो0-भेटीं रघुबर मातु सब करि प्रबोधु परितोषु।।<br />
   अंब ईस आधीन जगु काहु न देइअ दोषु।।244।।<br />
        ]]></item>
        <item><![CDATA[
गुरतिय पद बंदे दुहु भाई। सहित बिप्रतिय जे सँग आई।।<br />
गंग गौरि सम सब सनमानीं।।देहिं असीस मुदित मृदु बानी।।<br />
गहि पद लगे सुमित्रा अंका। जनु भेटीं संपति अति रंका।।<br />
पुनि जननि चरननि दोउ भ्राता। परे पेम ब्याकुल सब गाता।।<br />
अति अनुराग अंब उर लाए। नयन सनेह सलिल अन्हवाए।।<br />
तेहि अवसर कर हरष बिषादू। किमि कबि कहै मूक जिमि स्वादू।।<br />
मिलि जननहि सानुज रघुराऊ। गुर सन कहेउ कि धारिअ पाऊ।।<br />
पुरजन पाइ मुनीस नियोगू। जल थल तकि तकि उतरेउ लोगू।।<br />
दो0-महिसुर मंत्री मातु गुर गने लोग लिए साथ।।<br />
    पावन आश्रम गवनु किय भरत लखन रघुनाथ।।245।।<br />
        ]]></item>
        <item><![CDATA[
सीय आइ मुनिबर पग लागी। उचित असीस लही मन मागी।।<br />
गुरपतिनिहि मुनितियन्ह समेता। मिली पेमु कहि जाइ न जेता।।<br />
बंदि बंदि पग सिय सबही के। आसिरबचन लहे प्रिय जी के।।<br />
सासु सकल जब सीयँ निहारीं। मूदे नयन सहमि सुकुमारीं।।<br />
परीं बधिक बस मनहुँ मरालीं। काह कीन्ह करतार कुचालीं।।<br />
तिन्ह सिय निरखि निपट दुखु पावा। सो सबु सहिअ जो दैउ सहावा।।<br />
जनकसुता तब उर धरि धीरा। नील नलिन लोयन भरि नीरा।।<br />
मिली सकल सासुन्ह सिय जाई। तेहि अवसर करुना महि छाई।।<br />
दो0-लागि लागि पग सबनि सिय भेंटति अति अनुराग।।<br />
   हृदयँ असीसहिं पेम बस रहिअहु भरी सोहाग।।246।।<br />
        ]]></item>
        <item><![CDATA[
बिकल सनेहँ सीय सब रानीं। बैठन सबहि कहेउ गुर ग्यानीं।।<br />
कहि जग गति मायिक मुनिनाथा। कहे कछुक परमारथ गाथा।।<br />
नृप कर सुरपुर गवनु सुनावा। सुनि रघुनाथ दुसह दुखु पावा।।<br />
मरन हेतु निज नेहु बिचारी। भे अति बिकल धीर धुर धारी।।<br />
कुलिस कठोर सुनत कटु बानी। बिलपत लखन सीय सब रानी।।<br />
सोक बिकल अति सकल समाजू। मानहुँ राजु अकाजेउ आजू।।<br />
मुनिबर बहुरि राम समुझाए। सहित समाज सुसरित नहाए।।<br />
ब्रतु निरंबु तेहि दिन प्रभु कीन्हा। मुनिहु कहें जलु काहुँ न लीन्हा।।<br />
दो0-भोरु भएँ रघुनंदनहि जो मुनि आयसु दीन्ह।।<br />
   श्रद्धा भगति समेत प्रभु सो सबु सादरु कीन्ह।।247।।<br />
        ]]></item>
        <item><![CDATA[
करि पितु क्रिया बेद जसि बरनी। भे पुनीत पातक तम तरनी।।<br />
जासु नाम पावक अघ तूला। सुमिरत सकल सुमंगल मूला।।<br />
सुद्ध सो भयउ साधु संमत अस। तीरथ आवाहन सुरसरि जस।।<br />
सुद्ध भएँ दुइ बासर बीते। बोले गुर सन राम पिरीते।।<br />
नाथ लोग सब निपट दुखारी। कंद मूल फल अंबु अहारी।।<br />
सानुज भरतु सचिव सब माता। देखि मोहि पल जिमि जुग जाता।।<br />
सब समेत पुर धारिअ पाऊ। आपु इहाँ अमरावति राऊ।।<br />
बहुत कहेउँ सब कियउँ ढिठाई। उचित होइ तस करिअ गोसाँई।।<br />
दो0-धर्म सेतु करुनायतन कस न कहहु अस राम।<br />
   लोग दुखित दिन दुइ दरस देखि लहहुँ बिश्राम।।248।।<br />
        ]]></item>
        <item><![CDATA[
राम बचन सुनि सभय समाजू। जनु जलनिधि महुँ बिकल जहाजू।।<br />
सुनि गुर गिरा सुमंगल मूला। भयउ मनहुँ मारुत अनुकुला।।<br />
पावन पयँ तिहुँ काल नहाहीं। जो बिलोकि अंघ ओघ नसाहीं।।<br />
मंगलमूरति लोचन भरि भरि। निरखहिं हरषि दंडवत करि करि।।<br />
राम सैल बन देखन जाहीं। जहँ सुख सकल सकल दुख नाहीं।।<br />
झरना झरिहिं सुधासम बारी। त्रिबिध तापहर त्रिबिध बयारी।।<br />
बिटप बेलि तृन अगनित जाती। फल प्रसून पल्लव बहु भाँती।।<br />
सुंदर सिला सुखद तरु छाहीं। जाइ बरनि बन छबि केहि पाहीं।।<br />
दो0-सरनि सरोरुह जल बिहग कूजत गुंजत भृंग।<br />
   बैर बिगत बिहरत बिपिन मृग बिहंग बहुरंग।।249।।<br />
        ]]></item>
        <item><![CDATA[
कोल किरात भिल्ल बनबासी। मधु सुचि सुंदर स्वादु सुधा सी।।<br />
भरि भरि परन पुटीं रचि रुरी। कंद मूल फल अंकुर जूरी।।<br />
सबहि देहिं करि बिनय प्रनामा। कहि कहि स्वाद भेद गुन नामा।।<br />
देहिं लोग बहु मोल न लेहीं। फेरत राम दोहाई देहीं।।<br />
कहहिं सनेह मगन मृदु बानी। मानत साधु पेम पहिचानी।।<br />
तुम्ह सुकृती हम नीच निषादा। पावा दरसनु राम प्रसादा।।<br />
हमहि अगम अति दरसु तुम्हारा। जस मरु धरनि देवधुनि धारा।।<br />
राम कृपाल निषाद नेवाजा। परिजन प्रजउ चहिअ जस राजा।।<br />
दो0-यह जिँयँ जानि सँकोचु तजि करिअ छोहु लखि नेहु।<br />
   हमहि कृतारथ करन लगि फल तृन अंकुर लेहु।।250।।<br />
        ]]></item>
        <item><![CDATA[
तुम्ह प्रिय पाहुने बन पगु धारे। सेवा जोगु न भाग हमारे।।<br />
देब काह हम तुम्हहि गोसाँई। ईधनु पात किरात मिताई।।<br />
यह हमारि अति बड़ि सेवकाई। लेहि न बासन बसन चोराई।।<br />
हम जड़ जीव जीव गन घाती। कुटिल कुचाली कुमति कुजाती।।<br />
पाप करत निसि बासर जाहीं। नहिं पट कटि नहि पेट अघाहीं।।<br />
सपोनेहुँ धरम बुद्धि कस काऊ। यह रघुनंदन दरस प्रभाऊ।।<br />
जब तें प्रभु पद पदुम निहारे। मिटे दुसह दुख दोष हमारे।।<br />
बचन सुनत पुरजन अनुरागे। तिन्ह के भाग सराहन लागे।।<br />
छं0-लागे सराहन भाग सब अनुराग बचन सुनावहीं।<br />
   बोलनि मिलनि सिय राम चरन सनेहु लखि सुखु पावहीं।।<br />
   नर नारि निदरहिं नेहु निज सुनि कोल भिल्लनि की गिरा।<br />
   तुलसी कृपा रघुबंसमनि की लोह लै लौका तिरा।।<br />
सो0-बिहरहिं बन चहु ओर प्रतिदिन प्रमुदित लोग सब।<br />
   जल ज्यों दादुर मोर भए पीन पावस प्रथम।।251।।<br />
        ]]></item>
        <item><![CDATA[
पुर जन नारि मगन अति प्रीती। बासर जाहिं पलक सम बीती।।<br />
सीय सासु प्रति बेष बनाई। सादर करइ सरिस सेवकाई।।<br />
लखा न मरमु राम बिनु काहूँ। माया सब सिय माया माहूँ।।<br />
सीयँ सासु सेवा बस कीन्हीं। तिन्ह लहि सुख सिख आसिष दीन्हीं।।<br />
लखि सिय सहित सरल दोउ भाई। कुटिल रानि पछितानि अघाई।।<br />
अवनि जमहि जाचति कैकेई। महि न बीचु बिधि मीचु न देई।।<br />
लोकहुँ बेद बिदित कबि कहहीं। राम बिमुख थलु नरक न लहहीं।।<br />
यहु संसउ सब के मन माहीं। राम गवनु बिधि अवध कि नाहीं।।<br />
दो0-निसि न नीद नहिं भूख दिन भरतु बिकल सुचि सोच।<br />
   नीच कीच बिच मगन जस मीनहि सलिल सँकोच।।252।।<br />
        ]]></item>
        <item><![CDATA[
कीन्ही मातु मिस काल कुचाली। ईति भीति जस पाकत साली।।<br />
केहि बिधि होइ राम अभिषेकू। मोहि अवकलत उपाउ न एकू।।<br />
अवसि फिरहिं गुर आयसु मानी। मुनि पुनि कहब राम रुचि जानी।।<br />
मातु कहेहुँ बहुरहिं रघुराऊ। राम जननि हठ करबि कि काऊ।।<br />
मोहि अनुचर कर केतिक बाता। तेहि महँ कुसमउ बाम बिधाता।।<br />
जौं हठ करउँ त निपट कुकरमू। हरगिरि तें गुरु सेवक धरमू।।<br />
एकउ जुगुति न मन ठहरानी। सोचत भरतहि रैनि बिहानी।।<br />
प्रात नहाइ प्रभुहि सिर नाई। बैठत पठए रिषयँ बोलाई।।<br />
दो0-गुर पद कमल प्रनामु करि बैठे आयसु पाइ।<br />
   बिप्र महाजन सचिव सब जुरे सभासद आइ।।253।।<br />
        ]]></item>
        <item><![CDATA[
बोले मुनिबरु समय समाना। सुनहु सभासद भरत सुजाना।।<br />
धरम धुरीन भानुकुल भानू। राजा रामु स्वबस भगवानू।।<br />
सत्यसंध पालक श्रुति सेतू। राम जनमु जग मंगल हेतू।।<br />
गुर पितु मातु बचन अनुसारी। खल दलु दलन देव हितकारी।।<br />
नीति प्रीति परमारथ स्वारथु। कोउ न राम सम जान जथारथु।।<br />
बिधि हरि हरु ससि रबि दिसिपाला। माया जीव करम कुलि काला।।<br />
अहिप महिप जहँ लगि प्रभुताई। जोग सिद्धि निगमागम गाई।।<br />
करि बिचार जिँयँ देखहु नीकें। राम रजाइ सीस सबही कें।।<br />
दो0-राखें राम रजाइ रुख हम सब कर हित होइ।<br />
   समुझि सयाने करहु अब सब मिलि संमत सोइ।।254।।<br />
        ]]></item>
        <item><![CDATA[
सब कहुँ सुखद राम अभिषेकू। मंगल मोद मूल मग एकू।।<br />
केहि बिधि अवध चलहिं रघुराऊ। कहहु समुझि सोइ करिअ उपाऊ।।<br />
सब सादर सुनि मुनिबर बानी। नय परमारथ स्वारथ सानी।।<br />
उतरु न आव लोग भए भोरे। तब सिरु नाइ भरत कर जोरे।।<br />
भानुबंस भए भूप घनेरे। अधिक एक तें एक बड़ेरे।।<br />
जनमु हेतु सब कहँ पितु माता। करम सुभासुभ देइ बिधाता।।<br />
दलि दुख सजइ सकल कल्याना। अस असीस राउरि जगु जाना।।<br />
सो गोसाइँ बिधि गति जेहिं छेंकी। सकइ को टारि टेक जो टेकी।।<br />
दो0-बूझिअ मोहि उपाउ अब सो सब मोर अभागु।<br />
   सुनि सनेहमय बचन गुर उर उमगा अनुरागु।।255।।<br />
        ]]></item>
        <item><![CDATA[
तात बात फुरि राम कृपाहीं। राम बिमुख सिधि सपनेहुँ नाहीं।।<br />
सकुचउँ तात कहत एक बाता। अरध तजहिं बुध सरबस जाता।।<br />
तुम्ह कानन गवनहु दोउ भाई। फेरिअहिं लखन सीय रघुराई।।<br />
सुनि सुबचन हरषे दोउ भ्राता। भे प्रमोद परिपूरन गाता।।<br />
मन प्रसन्न तन तेजु बिराजा। जनु जिय राउ रामु भए राजा।।<br />
बहुत लाभ लोगन्ह लघु हानी। सम दुख सुख सब रोवहिं रानी।।<br />
कहहिं भरतु मुनि कहा सो कीन्हे। फलु जग जीवन्ह अभिमत दीन्हे।।<br />
कानन करउँ जनम भरि बासू। एहिं तें अधिक न मोर सुपासू।।<br />
दो0-अँतरजामी रामु सिय तुम्ह सरबग्य सुजान।<br />
   जो फुर कहहु त नाथ निज कीजिअ बचनु प्रवान।।256।।<br />
        ]]></item>
        <item><![CDATA[
भरत बचन सुनि देखि सनेहू। सभा सहित मुनि भए बिदेहू।।<br />
भरत महा महिमा जलरासी। मुनि मति ठाढ़ि तीर अबला सी।।<br />
गा चह पार जतनु हियँ हेरा। पावति नाव न बोहितु बेरा।।<br />
औरु करिहि को भरत बड़ाई। सरसी सीपि कि सिंधु समाई।।<br />
भरतु मुनिहि मन भीतर भाए। सहित समाज राम पहिँ आए।।<br />
प्रभु प्रनामु करि दीन्ह सुआसनु। बैठे सब सुनि मुनि अनुसासनु।।<br />
बोले मुनिबरु बचन बिचारी। देस काल अवसर अनुहारी।।<br />
सुनहु राम सरबग्य सुजाना। धरम नीति गुन ग्यान निधाना।।<br />
दो0-सब के उर अंतर बसहु जानहु भाउ कुभाउ।<br />
   पुरजन जननी भरत हित होइ सो कहिअ उपाउ।।257।।<br />
        ]]></item>
        <item><![CDATA[
आरत कहहिं बिचारि न काऊ। सूझ जूआरिहि आपन दाऊ।।<br />
सुनि मुनि बचन कहत रघुराऊ। नाथ तुम्हारेहि हाथ उपाऊ।।<br />
सब कर हित रुख राउरि राखेँ। आयसु किएँ मुदित फुर भाषें।।<br />
प्रथम जो आयसु मो कहुँ होई। माथेँ मानि करौ सिख सोई।।<br />
पुनि जेहि कहँ जस कहब गोसाईँ। सो सब भाँति घटिहि सेवकाईँ।।<br />
कह मुनि राम सत्य तुम्ह भाषा। भरत सनेहँ बिचारु न राखा।।<br />
तेहि तें कहउँ बहोरि बहोरी। भरत भगति बस भइ मति मोरी।।<br />
मोरेँ जान भरत रुचि राखि। जो कीजिअ सो सुभ सिव साखी।।<br />
दो0-भरत बिनय सादर सुनिअ करिअ बिचारु बहोरि।<br />
    करब साधुमत लोकमत नृपनय निगम निचोरि।।258।।<br />
        ]]></item>
        <item><![CDATA[
गुरु अनुराग भरत पर देखी। राम ह्दयँ आनंदु बिसेषी।।<br />
भरतहि धरम धुरंधर जानी। निज सेवक तन मानस बानी।।<br />
बोले गुर आयस अनुकूला। बचन मंजु मृदु मंगलमूला।।<br />
नाथ सपथ पितु चरन दोहाई। भयउ न भुअन भरत सम भाई।।<br />
जे गुर पद अंबुज अनुरागी। ते लोकहुँ बेदहुँ बड़भागी।।<br />
राउर जा पर अस अनुरागू। को कहि सकइ भरत कर भागू।।<br />
लखि लघु बंधु बुद्धि सकुचाई। करत बदन पर भरत बड़ाई।।<br />
भरतु कहहीं सोइ किएँ भलाई। अस कहि राम रहे अरगाई।।<br />
दो0-तब मुनि बोले भरत सन सब सँकोचु तजि तात।<br />
    कृपासिंधु प्रिय बंधु सन कहहु हृदय कै बात।।259।।<br />
        ]]></item>
        <item><![CDATA[
सुनि मुनि बचन राम रुख पाई। गुरु साहिब अनुकूल अघाई।।<br />
लखि अपने सिर सबु छरु भारू। कहि न सकहिं कछु करहिं बिचारू।।<br />
पुलकि सरीर सभाँ भए ठाढें। नीरज नयन नेह जल बाढ़ें।।<br />
कहब मोर मुनिनाथ निबाहा। एहि तें अधिक कहौं मैं काहा।<br />
मैं जानउँ निज नाथ सुभाऊ। अपराधिहु पर कोह न काऊ।।<br />
मो पर कृपा सनेह बिसेषी। खेलत खुनिस न कबहूँ देखी।।<br />
सिसुपन तेम परिहरेउँ न संगू। कबहुँ न कीन्ह मोर मन भंगू।।<br />
मैं प्रभु कृपा रीति जियँ जोही। हारेहुँ खेल जितावहिं मोही।।<br />
दो0-महूँ सनेह सकोच बस सनमुख कही न बैन।<br />
   दरसन तृपित न आजु लगि पेम पिआसे नैन।।260।।<br />
        ]]></item>
        <item><![CDATA[
बिधि न सकेउ सहि मोर दुलारा। नीच बीचु जननी मिस पारा।<br />
यहउ कहत मोहि आजु न सोभा। अपनीं समुझि साधु सुचि को भा।।<br />
मातु मंदि मैं साधु सुचाली। उर अस आनत कोटि कुचाली।।<br />
फरइ कि कोदव बालि सुसाली। मुकुता प्रसव कि संबुक काली।।<br />
सपनेहुँ दोसक लेसु न काहू। मोर अभाग उदधि अवगाहू।।<br />
बिनु समुझें निज अघ परिपाकू। जारिउँ जायँ जननि कहि काकू।।<br />
हृदयँ हेरि हारेउँ सब ओरा। एकहि भाँति भलेहिं भल मोरा।।<br />
गुर गोसाइँ साहिब सिय रामू। लागत मोहि नीक परिनामू।।<br />
दो0-साधु सभा गुर प्रभु निकट कहउँ सुथल सति भाउ।<br />
   प्रेम प्रपंचु कि झूठ फुर जानहिं मुनि रघुराउ।।261।।<br />
        ]]></item>
        <item><![CDATA[
भूपति मरन पेम पनु राखी। जननी कुमति जगतु सबु साखी।।<br />
देखि न जाहि बिकल महतारी। जरहिं दुसह जर पुर नर नारी।।<br />
महीं सकल अनरथ कर मूला। सो सुनि समुझि सहिउँ सब सूला।।<br />
सुनि बन गवनु कीन्ह रघुनाथा। करि मुनि बेष लखन सिय साथा।।<br />
बिनु पानहिन्ह पयादेहि पाएँ। संकरु साखि रहेउँ एहि घाएँ।।<br />
बहुरि निहार निषाद सनेहू। कुलिस कठिन उर भयउ न बेहू।।<br />
अब सबु आँखिन्ह देखेउँ आई। जिअत जीव जड़ सबइ सहाई।।<br />
जिन्हहि निरखि मग साँपिनि बीछी। तजहिं बिषम बिषु तामस तीछी।।<br />
दो0-तेइ रघुनंदनु लखनु सिय अनहित लागे जाहि।<br />
   तासु तनय तजि दुसह दुख दैउ सहावइ काहि।।262।।<br />
        ]]></item>
        <item><![CDATA[
सुनि अति बिकल भरत बर बानी। आरति प्रीति बिनय नय सानी।।<br />
सोक मगन सब सभाँ खभारू। मनहुँ कमल बन परेउ तुसारू।।<br />
कहि अनेक बिधि कथा पुरानी। भरत प्रबोधु कीन्ह मुनि ग्यानी।।<br />
बोले उचित बचन रघुनंदू। दिनकर कुल कैरव बन चंदू।।<br />
तात जाँय जियँ करहु गलानी। ईस अधीन जीव गति जानी।।<br />
तीनि काल तिभुअन मत मोरें। पुन्यसिलोक तात तर तोरे।।<br />
उर आनत तुम्ह पर कुटिलाई। जाइ लोकु परलोकु नसाई।।<br />
दोसु देहिं जननिहि जड़ तेई। जिन्ह गुर साधु सभा नहिं सेई।।<br />
दो0-मिटिहहिं पाप प्रपंच सब अखिल अमंगल भार।<br />
   लोक सुजसु परलोक सुखु सुमिरत नामु तुम्हार।।263।।<br />

        ]]></item>
        <item><![CDATA[
कहउँ सुभाउ सत्य सिव साखी। भरत भूमि रह राउरि राखी।।<br />
तात कुतरक करहु जनि जाएँ। बैर पेम नहि दुरइ दुराएँ।।<br />
मुनि गन निकट बिहग मृग जाहीं। बाधक बधिक बिलोकि पराहीं।।<br />
हित अनहित पसु पच्छिउ जाना। मानुष तनु गुन ग्यान निधाना।।<br />
तात तुम्हहि मैं जानउँ नीकें। करौं काह असमंजस जीकें।।<br />
राखेउ रायँ सत्य मोहि त्यागी। तनु परिहरेउ पेम पन लागी।।<br />
तासु बचन मेटत मन सोचू। तेहि तें अधिक तुम्हार सँकोचू।।<br />
ता पर गुर मोहि आयसु दीन्हा। अवसि जो कहहु चहउँ सोइ कीन्हा।।<br />
दो0-मनु प्रसन्न करि सकुच तजि कहहु करौं सोइ आजु।<br />
   सत्यसंध रघुबर बचन सुनि भा सुखी समाजु।।264।।<br />
        ]]></item>
        <item><![CDATA[
सुर गन सहित सभय सुरराजू। सोचहिं चाहत होन अकाजू।।<br />
बनत उपाउ करत कछु नाहीं। राम सरन सब गे मन माहीं।।<br />
बहुरि बिचारि परस्पर कहहीं। रघुपति भगत भगति बस अहहीं।<br />
सुधि करि अंबरीष दुरबासा। भे सुर सुरपति निपट निरासा।।<br />
सहे सुरन्ह बहु काल बिषादा। नरहरि किए प्रगट प्रहलादा।।<br />
लगि लगि कान कहहिं धुनि माथा। अब सुर काज भरत के हाथा।।<br />
आन उपाउ न देखिअ देवा। मानत रामु सुसेवक सेवा।।<br />
हियँ सपेम सुमिरहु सब भरतहि। निज गुन सील राम बस करतहि।।<br />
दो0-सुनि सुर मत सुरगुर कहेउ भल तुम्हार बड़ भागु।<br />
    सकल सुमंगल मूल जग भरत चरन अनुरागु।।265।।<br />
        ]]></item>
        <item><![CDATA[
सीतापति सेवक सेवकाई। कामधेनु सय सरिस सुहाई।।<br />
भरत भगति तुम्हरें मन आई। तजहु सोचु बिधि बात बनाई।।<br />
देखु देवपति भरत प्रभाऊ। सहज सुभायँ बिबस रघुराऊ।।<br />
मन थिर करहु देव डरु नाहीं। भरतहि जानि राम परिछाहीं।।<br />
सुनो सुरगुर सुर संमत सोचू। अंतरजामी प्रभुहि सकोचू।।<br />
निज सिर भारु भरत जियँ जाना। करत कोटि बिधि उर अनुमाना।।<br />
करि बिचारु मन दीन्ही ठीका। राम रजायस आपन नीका।।<br />
निज पन तजि राखेउ पनु मोरा। छोहु सनेहु कीन्ह नहिं थोरा।।<br />
दो0-कीन्ह अनुग्रह अमित अति सब बिधि सीतानाथ।<br />
    करि प्रनामु बोले भरतु जोरि जलज जुग हाथ।।266।।<br />
        ]]></item>
        <item><![CDATA[
कहौं कहावौं का अब स्वामी। कृपा अंबुनिधि अंतरजामी।।<br />
गुर प्रसन्न साहिब अनुकूला। मिटी मलिन मन कलपित सूला।।<br />
अपडर डरेउँ न सोच समूलें। रबिहि न दोसु देव दिसि भूलें।।<br />
मोर अभागु मातु कुटिलाई। बिधि गति बिषम काल कठिनाई।।<br />
पाउ रोपि सब मिलि मोहि घाला। प्रनतपाल पन आपन पाला।।<br />
यह नइ रीति न राउरि होई। लोकहुँ बेद बिदित नहिं गोई।।<br />
जगु अनभल भल एकु गोसाईं। कहिअ होइ भल कासु भलाईं।।<br />
देउ देवतरु सरिस सुभाऊ। सनमुख बिमुख न काहुहि काऊ।।<br />
दो0-जाइ निकट पहिचानि तरु छाहँ समनि सब सोच।<br />
    मागत अभिमत पाव जग राउ रंकु भल पोच।।267।।<br />
        ]]></item>
        <item><![CDATA[
लखि सब बिधि गुर स्वामि सनेहू। मिटेउ छोभु नहिं मन संदेहू।।<br />
अब करुनाकर कीजिअ सोई। जन हित प्रभु चित छोभु न होई।।<br />
जो सेवकु साहिबहि सँकोची। निज हित चहइ तासु मति पोची।।<br />
सेवक हित साहिब सेवकाई। करै सकल सुख लोभ बिहाई।।<br />
स्वारथु नाथ फिरें सबही का। किएँ रजाइ कोटि बिधि नीका।।<br />
यह स्वारथ परमारथ सारु। सकल सुकृत फल सुगति सिंगारु।।<br />
देव एक बिनती सुनि मोरी। उचित होइ तस करब बहोरी।।<br />
तिलक समाजु साजि सबु आना। करिअ सुफल प्रभु जौं मनु माना।।<br />
दो0-सानुज पठइअ मोहि बन कीजिअ सबहि सनाथ।<br />
    नतरु फेरिअहिं बंधु दोउ नाथ चलौं मैं साथ।।268।।<br />
        ]]></item>
        <item><![CDATA[
नतरु जाहिं बन तीनिउ भाई। बहुरिअ सीय सहित रघुराई।।<br />
जेहि बिधि प्रभु प्रसन्न मन होई। करुना सागर कीजिअ सोई।।<br />
देवँ दीन्ह सबु मोहि अभारु। मोरें नीति न धरम बिचारु।।<br />
कहउँ बचन सब स्वारथ हेतू। रहत न आरत कें चित चेतू।।<br />
उतरु देइ सुनि स्वामि रजाई। सो सेवकु लखि लाज लजाई।।<br />
अस मैं अवगुन उदधि अगाधू। स्वामि सनेहँ सराहत साधू।।<br />
अब कृपाल मोहि सो मत भावा। सकुच स्वामि मन जाइँ न पावा।।<br />
प्रभु पद सपथ कहउँ सति भाऊ। जग मंगल हित एक उपाऊ।।<br />
दो0-प्रभु प्रसन्न मन सकुच तजि जो जेहि आयसु देब।<br />
    सो सिर धरि धरि करिहि सबु मिटिहि अनट अवरेब।।269।।<br />
        ]]></item>
        <item><![CDATA[
भरत बचन सुचि सुनि सुर हरषे। साधु सराहि सुमन सुर बरषे।।<br />
असमंजस बस अवध नेवासी। प्रमुदित मन तापस बनबासी।।<br />
चुपहिं रहे रघुनाथ सँकोची। प्रभु गति देखि सभा सब सोची।।<br />
जनक दूत तेहि अवसर आए। मुनि बसिष्ठँ सुनि बेगि बोलाए।।<br />
करि प्रनाम तिन्ह रामु निहारे। बेषु देखि भए निपट दुखारे।।<br />
दूतन्ह मुनिबर बूझी बाता। कहहु बिदेह भूप कुसलाता।।<br />
सुनि सकुचाइ नाइ महि माथा। बोले चर बर जोरें हाथा।।<br />
बूझब राउर सादर साईं। कुसल हेतु सो भयउ गोसाईं।।<br />
दो0-नाहि त कोसल नाथ कें साथ कुसल गइ नाथ।<br />
    मिथिला अवध बिसेष तें जगु सब भयउ अनाथ।।270।।<br />
        ]]></item>
        <item><![CDATA[
कोसलपति गति सुनि जनकौरा। भे सब लोक सोक बस बौरा।।<br />
जेहिं देखे तेहि समय बिदेहू। नामु सत्य अस लाग न केहू।।<br />
रानि कुचालि सुनत नरपालहि। सूझ न कछु जस मनि बिनु ब्यालहि।।<br />
भरत राज रघुबर बनबासू। भा मिथिलेसहि हृदयँ हराँसू।।<br />
नृप बूझे बुध सचिव समाजू। कहहु बिचारि उचित का आजू।।<br />
समुझि अवध असमंजस दोऊ। चलिअ कि रहिअ न कह कछु कोऊ।।<br />
नृपहि धीर धरि हृदयँ बिचारी। पठए अवध चतुर चर चारी।।<br />
बूझि भरत सति भाउ कुभाऊ। आएहु बेगि न होइ लखाऊ।।<br />
दो0-गए अवध चर भरत गति बूझि देखि करतूति।<br />
   चले चित्रकूटहि भरतु चार चले तेरहूति।।271।।<br />
        ]]></item>
        <item><![CDATA[
दूतन्ह आइ भरत कइ करनी। जनक समाज जथामति बरनी।।<br />
सुनि गुर परिजन सचिव महीपति। भे सब सोच सनेहँ बिकल अति।।<br />
धरि धीरजु करि भरत बड़ाई। लिए सुभट साहनी बोलाई।।<br />
घर पुर देस राखि रखवारे। हय गय रथ बहु जान सँवारे।।<br />
दुघरी साधि चले ततकाला। किए बिश्रामु न मग महीपाला।।<br />
भोरहिं आजु नहाइ प्रयागा। चले जमुन उतरन सबु लागा।।<br />
खबरि लेन हम पठए नाथा। तिन्ह कहि अस महि नायउ माथा।।<br />
साथ किरात छ सातक दीन्हे। मुनिबर तुरत बिदा चर कीन्हे।।<br />
दो0-सुनत जनक आगवनु सबु हरषेउ अवध समाजु।<br />
   रघुनंदनहि सकोचु बड़ सोच बिबस सुरराजु।।272।।<br />
        ]]></item>
        <item><![CDATA[
गरइ गलानि कुटिल कैकेई। काहि कहै केहि दूषनु देई।।<br />
अस मन आनि मुदित नर नारी। भयउ बहोरि रहब दिन चारी।।<br />
एहि प्रकार गत बासर सोऊ। प्रात नहान लाग सबु कोऊ।।<br />
करि मज्जनु पूजहिं नर नारी। गनप गौरि तिपुरारि तमारी।।<br />
रमा रमन पद बंदि बहोरी। बिनवहिं अंजुलि अंचल जोरी।।<br />
राजा रामु जानकी रानी। आनँद अवधि अवध रजधानी।।<br />
सुबस बसउ फिरि सहित समाजा। भरतहि रामु करहुँ जुबराजा।।<br />
एहि सुख सुधाँ सींची सब काहू। देव देहु जग जीवन लाहू।।<br />
दो0-गुर समाज भाइन्ह सहित राम राजु पुर होउ।<br />
   अछत राम राजा अवध मरिअ माग सबु कोउ।।273।।<br />
        ]]></item>
        <item><![CDATA[
सुनि सनेहमय पुरजन बानी। निंदहिं जोग बिरति मुनि ग्यानी।।<br />
एहि बिधि नित्यकरम करि पुरजन। रामहि करहिं प्रनाम पुलकि तन।।<br />
ऊँच नीच मध्यम नर नारी। लहहिं दरसु निज निज अनुहारी।।<br />
सावधान सबही सनमानहिं। सकल सराहत कृपानिधानहिं।।<br />
लरिकाइहि ते रघुबर बानी। पालत नीति प्रीति पहिचानी।।<br />
सील सकोच सिंधु रघुराऊ। सुमुख सुलोचन सरल सुभाऊ।।<br />
कहत राम गुन गन अनुरागे। सब निज भाग सराहन लागे।।<br />
हम सम पुन्य पुंज जग थोरे। जिन्हहि रामु जानत करि मोरे।।<br />
दो0-प्रेम मगन तेहि समय सब सुनि आवत मिथिलेसु।<br />
   सहित सभा संभ्रम उठेउ रबिकुल कमल दिनेसु।।274।।<br />
        ]]></item>
        <item><![CDATA[
भाइ सचिव गुर पुरजन साथा। आगें गवनु कीन्ह रघुनाथा।।<br />
गिरिबरु दीख जनकपति जबहीं। करि प्रनाम रथ त्यागेउ तबहीं।।<br />
राम दरस लालसा उछाहू। पथ श्रम लेसु कलेसु न काहू।।<br />
मन तहँ जहँ रघुबर बैदेही। बिनु मन तन दुख सुख सुधि केही।।<br />
आवत जनकु चले एहि भाँती। सहित समाज प्रेम मति माती।।<br />
आए निकट देखि अनुरागे। सादर मिलन परसपर लागे।।<br />
लगे जनक मुनिजन पद बंदन। रिषिन्ह प्रनामु कीन्ह रघुनंदन।।<br />
भाइन्ह सहित रामु मिलि राजहि। चले लवाइ समेत समाजहि।।<br />
दो0-आश्रम सागर सांत रस पूरन पावन पाथु।<br />
   सेन मनहुँ करुना सरित लिएँ जाहिं रघुनाथु।।275।।<br />
        ]]></item>
        <item><![CDATA[
बोरति ग्यान बिराग करारे। बचन ससोक मिलत नद नारे।।<br />
सोच उसास समीर तंरगा। धीरज तट तरुबर कर भंगा।।<br />
बिषम बिषाद तोरावति धारा। भय भ्रम भवँर अबर्त अपारा।।<br />
केवट बुध बिद्या बड़ि नावा। सकहिं न खेइ ऐक नहिं आवा।।<br />
बनचर कोल किरात बिचारे। थके बिलोकि पथिक हियँ हारे।।<br />
आश्रम उदधि मिली जब जाई। मनहुँ उठेउ अंबुधि अकुलाई।।<br />
सोक बिकल दोउ राज समाजा। रहा न ग्यानु न धीरजु लाजा।।<br />
भूप रूप गुन सील सराही। रोवहिं सोक सिंधु अवगाही।।<br />
छं0-अवगाहि सोक समुद्र सोचहिं नारि नर ब्याकुल महा।<br />
   दै दोष सकल सरोष बोलहिं बाम बिधि कीन्हो कहा।।<br />
   सुर सिद्ध तापस जोगिजन मुनि देखि दसा बिदेह की।<br />
   तुलसी न समरथु कोउ जो तरि सकै सरित सनेह की।।<br />
सो0-किए अमित उपदेस जहँ तहँ लोगन्ह मुनिबरन्ह।<br />
   धीरजु धरिअ नरेस कहेउ बसिष्ठ बिदेह सन।।276।।<br />
        ]]></item>
        <item><![CDATA[
जासु ग्यानु रबि भव निसि नासा। बचन किरन मुनि कमल बिकासा।।<br />
तेहि कि मोह ममता निअराई। यह सिय राम सनेह बड़ाई।।<br />
बिषई साधक सिद्ध सयाने। त्रिबिध जीव जग बेद बखाने।।<br />
राम सनेह सरस मन जासू। साधु सभाँ बड़ आदर तासू।।<br />
सोह न राम पेम बिनु ग्यानू। करनधार बिनु जिमि जलजानू।।<br />
मुनि बहुबिधि बिदेहु समुझाए। रामघाट सब लोग नहाए।।<br />
सकल सोक संकुल नर नारी। सो बासरु बीतेउ बिनु बारी।।<br />
पसु खग मृगन्ह न कीन्ह अहारू। प्रिय परिजन कर कौन बिचारू।।<br />
दो0-दोउ समाज निमिराजु रघुराजु नहाने प्रात।<br />
   बैठे सब बट बिटप तर मन मलीन कृस गात।।277।।<br />
        ]]></item>
        <item><![CDATA[
जे महिसुर दसरथ पुर बासी। जे मिथिलापति नगर निवासी।।<br />
हंस बंस गुर जनक पुरोधा। जिन्ह जग मगु परमारथु सोधा।।<br />
लगे कहन उपदेस अनेका। सहित धरम नय बिरति बिबेका।।<br />
कौसिक कहि कहि कथा पुरानीं। समुझाई सब सभा सुबानीं।।<br />
तब रघुनाथ कोसिकहि कहेऊ। नाथ कालि जल बिनु सबु रहेऊ।।<br />
मुनि कह उचित कहत रघुराई। गयउ बीति दिन पहर अढ़ाई।।<br />
रिषि रुख लखि कह तेरहुतिराजू। इहाँ उचित नहिं असन अनाजू।।<br />
कहा भूप भल सबहि सोहाना। पाइ रजायसु चले नहाना।।<br />
दो0-तेहि अवसर फल फूल दल मूल अनेक प्रकार।<br />
    लइ आए बनचर बिपुल भरि भरि काँवरि भार।।278।।<br />
        ]]></item>
        <item><![CDATA[
कामद मे गिरि राम प्रसादा। अवलोकत अपहरत बिषादा।।<br />
सर सरिता बन भूमि बिभागा। जनु उमगत आनँद अनुरागा।।<br />
बेलि बिटप सब सफल सफूला। बोलत खग मृग अलि अनुकूला।।<br />
तेहि अवसर बन अधिक उछाहू। त्रिबिध समीर सुखद सब काहू।।<br />
जाइ न बरनि मनोहरताई। जनु महि करति जनक पहुनाई।।<br />
तब सब लोग नहाइ नहाई। राम जनक मुनि आयसु पाई।।<br />
देखि देखि तरुबर अनुरागे। जहँ तहँ पुरजन उतरन लागे।।<br />
दल फल मूल कंद बिधि नाना। पावन सुंदर सुधा समाना।।<br />
दो0-सादर सब कहँ रामगुर पठए भरि भरि भार।<br />
    पूजि पितर सुर अतिथि गुर लगे करन फरहार।।279।।<br />
        ]]></item>
        <item><![CDATA[
एहि बिधि बासर बीते चारी। रामु निरखि नर नारि सुखारी।।<br />
दुहु समाज असि रुचि मन माहीं। बिनु सिय राम फिरब भल नाहीं।।<br />
सीता राम संग बनबासू। कोटि अमरपुर सरिस सुपासू।।<br />
परिहरि लखन रामु बैदेही। जेहि घरु भाव बाम बिधि तेही।।<br />
दाहिन दइउ होइ जब सबही। राम समीप बसिअ बन तबही।।<br />
मंदाकिनि मज्जनु तिहु काला। राम दरसु मुद मंगल माला।।<br />
अटनु राम गिरि बन तापस थल। असनु अमिअ सम कंद मूल फल।।<br />
सुख समेत संबत दुइ साता। पल सम होहिं न जनिअहिं जाता।।<br />
दो0-एहि सुख जोग न लोग सब कहहिं कहाँ अस भागु।।<br />
   सहज सुभायँ समाज दुहु राम चरन अनुरागु।।280।।<br />
        ]]></item>
        <item><![CDATA[
एहि बिधि सकल मनोरथ करहीं। बचन सप्रेम सुनत मन हरहीं।।<br />
सीय मातु तेहि समय पठाईं। दासीं देखि सुअवसरु आईं।।<br />
सावकास सुनि सब सिय सासू। आयउ जनकराज रनिवासू।।<br />
कौसल्याँ सादर सनमानी। आसन दिए समय सम आनी।।<br />
सीलु सनेह सकल दुहु ओरा। द्रवहिं देखि सुनि कुलिस कठोरा।।<br />
पुलक सिथिल तन बारि बिलोचन। महि नख लिखन लगीं सब सोचन।।<br />
सब सिय राम प्रीति कि सि मूरती। जनु करुना बहु बेष बिसूरति।।<br />
सीय मातु कह बिधि बुधि बाँकी। जो पय फेनु फोर पबि टाँकी।।<br />
दो0-सुनिअ सुधा देखिअहिं गरल सब करतूति कराल।<br />
   जहँ तहँ काक उलूक बक मानस सकृत मराल।।281।।<br />
        ]]></item>
        <item><![CDATA[
सुनि ससोच कह देबि सुमित्रा। बिधि गति बड़ि बिपरीत बिचित्रा।।<br />
जो सृजि पालइ हरइ बहोरी। बाल केलि सम बिधि मति भोरी।।<br />
कौसल्या कह दोसु न काहू। करम बिबस दुख सुख छति लाहू।।<br />
कठिन करम गति जान बिधाता। जो सुभ असुभ सकल फल दाता।।<br />
ईस रजाइ सीस सबही कें। उतपति थिति लय बिषहु अमी कें।।<br />
देबि मोह बस सोचिअ बादी। बिधि प्रपंचु अस अचल अनादी।।<br />
भूपति जिअब मरब उर आनी। सोचिअ सखि लखि निज हित हानी।।<br />
सीय मातु कह सत्य सुबानी। सुकृती अवधि अवधपति रानी।।<br />
दो0-लखनु राम सिय जाहुँ बन भल परिनाम न पोचु।<br />
    गहबरि हियँ कह कौसिला मोहि भरत कर सोचु।।282।।<br />
        ]]></item>
        <item><![CDATA[
ईस प्रसाद असीस तुम्हारी। सुत सुतबधू देवसरि बारी।।<br />
राम सपथ मैं कीन्ह न काऊ। सो करि कहउँ सखी सति भाऊ।।<br />
भरत  सील गुन बिनय बड़ाई। भायप भगति भरोस भलाई।।<br />
कहत सारदहु कर मति हीचे। सागर सीप कि जाहिं उलीचे।।<br />
जानउँ सदा भरत कुलदीपा। बार बार मोहि कहेउ महीपा।।<br />
कसें कनकु मनि पारिखि पाएँ। पुरुष परिखिअहिं समयँ सुभाएँ।<br />
अनुचित आजु कहब अस मोरा। सोक सनेहँ सयानप थोरा।।<br />
सुनि सुरसरि सम पावनि बानी। भईं सनेह बिकल सब रानी।।<br />
दो0-कौसल्या कह धीर धरि सुनहु देबि मिथिलेसि।<br />
   को बिबेकनिधि बल्लभहि तुम्हहि सकइ उपदेसि।।283।।<br />
        ]]></item>
        <item><![CDATA[
रानि राय सन अवसरु पाई। अपनी भाँति कहब समुझाई।।<br />
रखिअहिं लखनु भरतु गबनहिं बन। जौं यह मत मानै महीप मन।।<br />
तौ भल जतनु करब सुबिचारी। मोरें सौचु भरत कर भारी।।<br />
गूढ़ सनेह भरत मन माही। रहें नीक मोहि लागत नाहीं।।<br />
लखि सुभाउ सुनि सरल सुबानी। सब भइ मगन करुन रस रानी।।<br />
नभ प्रसून झरि धन्य धन्य धुनि। सिथिल सनेहँ सिद्ध जोगी मुनि।।<br />
सबु रनिवासु बिथकि लखि रहेऊ। तब धरि धीर सुमित्राँ कहेऊ।।<br />
देबि दंड जुग जामिनि बीती। राम मातु सुनी उठी सप्रीती।।<br />
दो0-बेगि पाउ धारिअ थलहि कह सनेहँ सतिभाय।<br />
   हमरें तौ अब ईस गति के मिथिलेस सहाय।।284।।<br />
        ]]></item>
        <item><![CDATA[
लखि सनेह सुनि बचन बिनीता। जनकप्रिया गह पाय पुनीता।।<br />
देबि उचित असि बिनय तुम्हारी। दसरथ घरिनि राम महतारी।।<br />
प्रभु अपने नीचहु आदरहीं। अगिनि धूम गिरि सिर तिनु धरहीं।।<br />
सेवकु राउ करम मन बानी। सदा सहाय महेसु भवानी।।<br />
रउरे अंग जोगु जग को है। दीप सहाय कि दिनकर सोहै।।<br />
रामु जाइ बनु करि सुर काजू। अचल अवधपुर करिहहिं राजू।।<br />
अमर नाग नर राम बाहुबल। सुख बसिहहिं अपनें अपने थल।।<br />
यह सब जागबलिक कहि राखा। देबि न होइ मुधा मुनि भाषा।।<br />
दो0-अस कहि पग परि पेम अति सिय हित बिनय सुनाइ।।<br />
    सिय समेत सियमातु तब चली सुआयसु पाइ।।285।।<br />
        ]]></item>
        <item><![CDATA[
प्रिय परिजनहि मिली बैदेही। जो जेहि जोगु भाँति तेहि तेही।।<br />
तापस बेष जानकी देखी। भा सबु बिकल बिषाद बिसेषी।।<br />
जनक राम गुर आयसु पाई। चले थलहि सिय देखी आई।।<br />
लीन्हि लाइ उर जनक जानकी। पाहुन पावन पेम प्रान की।।<br />
उर उमगेउ अंबुधि अनुरागू। भयउ भूप मनु मनहुँ पयागू।।<br />
सिय सनेह बटु बाढ़त जोहा। ता पर राम पेम सिसु सोहा।।<br />
चिरजीवी मुनि ग्यान बिकल जनु। बूड़त लहेउ बाल अवलंबनु।।<br />
मोह मगन मति नहिं बिदेह की। महिमा सिय रघुबर सनेह की।।<br />
दो0-सिय पितु मातु सनेह बस बिकल न सकी सँभारि।<br />
   धरनिसुताँ धीरजु धरेउ समउ सुधरमु बिचारि।।286।।<br />
        ]]></item>
        <item><![CDATA[
तापस बेष जनक सिय देखी। भयउ पेमु परितोषु बिसेषी।।<br />
पुत्रि पवित्र किए कुल दोऊ। सुजस धवल जगु कह सबु कोऊ।।<br />
जिति सुरसरि कीरति सरि तोरी। गवनु कीन्ह बिधि अंड करोरी।।<br />
गंग अवनि थल तीनि बड़ेरे। एहिं किए साधु समाज घनेरे।।<br />
पितु कह सत्य सनेहँ सुबानी। सीय सकुच महुँ मनहुँ समानी।।<br />
पुनि पितु मातु लीन्ह उर लाई। सिख आसिष हित दीन्हि सुहाई।।<br />
कहति न सीय सकुचि मन माहीं। इहाँ बसब रजनीं भल नाहीं।।<br />
लखि रुख रानि जनायउ राऊ। हृदयँ सराहत सीलु सुभाऊ।।<br />
दो0-बार बार मिलि भेंट सिय बिदा कीन्ह सनमानि।<br />
   कही समय सिर भरत गति रानि सुबानि सयानि।।287।।<br />
        ]]></item>
        <item><![CDATA[
सुनि भूपाल भरत ब्यवहारू। सोन सुगंध सुधा ससि सारू।।<br />
मूदे सजल नयन पुलके तन। सुजसु सराहन लगे मुदित मन।।<br />
सावधान सुनु सुमुखि सुलोचनि। भरत कथा भव बंध बिमोचनि।।<br />
धरम राजनय ब्रह्मबिचारू। इहाँ जथामति मोर प्रचारू।।<br />
सो मति मोरि भरत महिमाही। कहै काह छलि छुअति न छाँही।।<br />
बिधि गनपति अहिपति सिव सारद। कबि कोबिद बुध बुद्धि बिसारद।।<br />
भरत चरित कीरति करतूती। धरम सील गुन बिमल बिभूती।।<br />
समुझत सुनत सुखद सब काहू। सुचि सुरसरि रुचि निदर सुधाहू।।<br />
दो0-निरवधि गुन निरुपम पुरुषु भरतु भरत सम जानि।<br />
   कहिअ सुमेरु कि सेर सम कबिकुल मति सकुचानि।।288।।<br />
        ]]></item>
        <item><![CDATA[
अगम सबहि बरनत बरबरनी। जिमि जलहीन मीन गमु धरनी।।<br />
भरत अमित महिमा सुनु रानी। जानहिं रामु न सकहिं बखानी।।<br />
बरनि सप्रेम भरत अनुभाऊ। तिय जिय की रुचि लखि कह राऊ।।<br />
बहुरहिं लखनु भरतु बन जाहीं। सब कर भल सब के मन माहीं।।<br />
देबि परंतु भरत रघुबर की। प्रीति प्रतीति जाइ नहिं तरकी।।<br />
भरतु अवधि सनेह ममता की। जद्यपि रामु सीम समता की।।<br />
परमारथ स्वारथ सुख सारे। भरत न सपनेहुँ मनहुँ निहारे।।<br />
साधन सिद्ध राम पग नेहू।।मोहि लखि परत भरत मत एहू।।<br />
दो0-भोरेहुँ भरत न पेलिहहिं मनसहुँ राम रजाइ।<br />
    करिअ न सोचु सनेह बस कहेउ भूप बिलखाइ।।289।।<br />
        ]]></item>
        <item><![CDATA[
राम भरत गुन गनत सप्रीती। निसि दंपतिहि पलक सम बीती।।<br />
राज समाज प्रात जुग जागे। न्हाइ न्हाइ सुर पूजन लागे।।<br />
गे नहाइ गुर पहीं रघुराई। बंदि चरन बोले रुख पाई।।<br />
नाथ भरतु पुरजन महतारी। सोक बिकल बनबास दुखारी।।<br />
सहित समाज राउ मिथिलेसू। बहुत दिवस भए सहत कलेसू।।<br />
उचित होइ सोइ कीजिअ नाथा। हित सबही कर रौरें हाथा।।<br />
अस कहि अति सकुचे रघुराऊ। मुनि पुलके लखि सीलु सुभाऊ।।<br />
तुम्ह बिनु राम सकल सुख साजा। नरक सरिस दुहु राज समाजा।।<br />
दो0-प्रान प्रान के जीव के जिव सुख के सुख राम।<br />
   तुम्ह तजि तात सोहात गृह जिन्हहि तिन्हहिं बिधि बाम।।290।।<br />
        ]]></item>
        <item><![CDATA[
सो सुखु करमु धरमु जरि जाऊ। जहँ न राम पद पंकज भाऊ।।<br />
जोगु कुजोगु ग्यानु अग्यानू। जहँ नहिं राम पेम परधानू।।<br />
तुम्ह बिनु दुखी सुखी तुम्ह तेहीं। तुम्ह जानहु जिय जो जेहि केहीं।।<br />
राउर आयसु सिर सबही कें। बिदित कृपालहि गति सब नीकें।।<br />
आपु आश्रमहि धारिअ पाऊ। भयउ सनेह सिथिल मुनिराऊ।।<br />
करि प्रनाम तब रामु सिधाए। रिषि धरि धीर जनक पहिं आए।।<br />
राम बचन गुरु नृपहि सुनाए। सील सनेह सुभायँ सुहाए।।<br />
महाराज अब कीजिअ सोई। सब कर धरम सहित हित होई।<br />
दो0-ग्यान निधान सुजान सुचि धरम धीर नरपाल।<br />
    तुम्ह बिनु असमंजस समन को समरथ एहि काल।।291।।<br />
        ]]></item>
        <item><![CDATA[
सुनि मुनि बचन जनक अनुरागे। लखि गति ग्यानु बिरागु बिरागे।।<br />
सिथिल सनेहँ गुनत मन माहीं। आए इहाँ कीन्ह भल नाही।।<br />
रामहि रायँ कहेउ बन जाना। कीन्ह आपु प्रिय प्रेम प्रवाना।।<br />
हम अब बन तें बनहि पठाई। प्रमुदित फिरब बिबेक बड़ाई।।<br />
तापस मुनि महिसुर सुनि देखी। भए प्रेम बस बिकल बिसेषी।।<br />
समउ समुझि धरि धीरजु राजा। चले भरत पहिं सहित समाजा।।<br />
भरत आइ आगें भइ लीन्हे। अवसर सरिस सुआसन दीन्हे।।<br />
तात भरत कह तेरहुति राऊ। तुम्हहि बिदित रघुबीर सुभाऊ।।<br />
दो0-राम सत्यब्रत धरम रत सब कर सीलु सनेहु।।<br />
   संकट सहत सकोच बस कहिअ जो आयसु देहु।।292।।<br />
        ]]></item>
        <item><![CDATA[
सुनि तन पुलकि नयन भरि बारी। बोले भरतु धीर धरि भारी।।<br />
प्रभु प्रिय पूज्य पिता सम आपू। कुलगुरु सम हित माय न बापू।।<br />
कौसिकादि मुनि सचिव समाजू। ग्यान अंबुनिधि आपुनु आजू।।<br />
सिसु सेवक आयसु अनुगामी। जानि मोहि सिख देइअ स्वामी।।<br />
एहिं समाज थल बूझब राउर। मौन मलिन मैं बोलब बाउर।।<br />
छोटे बदन कहउँ बड़ि बाता। छमब तात लखि बाम बिधाता।।<br />
आगम निगम प्रसिद्ध पुराना। सेवाधरमु कठिन जगु जाना।।<br />
स्वामि धरम स्वारथहि बिरोधू। बैरु अंध प्रेमहि न प्रबोधू।।<br />
दो0-राखि राम रुख धरमु ब्रतु पराधीन मोहि जानि।<br />
    सब कें संमत सर्ब हित करिअ पेमु पहिचानि।।293।।<br />
        ]]></item>
        <item><![CDATA[
भरत बचन सुनि देखि सुभाऊ। सहित समाज सराहत राऊ।।<br />
सुगम अगम मृदु मंजु कठोरे। अरथु अमित अति आखर थोरे।।<br />
ज्यौ मुख मुकुर मुकुरु निज पानी। गहि न जाइ अस अदभुत बानी।।<br />
भूप भरत मुनि सहित समाजू। गे जहँ बिबुध कुमुद द्विजराजू।।<br />
सुनि सुधि सोच बिकल सब लोगा। मनहुँ मीनगन नव जल जोगा।।<br />
देवँ प्रथम कुलगुर गति देखी। निरखि बिदेह सनेह बिसेषी।।<br />
राम भगतिमय भरतु निहारे। सुर स्वारथी हहरि हियँ हारे।।<br />
सब कोउ राम पेममय पेखा। भउ अलेख सोच बस लेखा।।<br />
दो0-रामु सनेह सकोच बस कह ससोच सुरराज।<br />
    रचहु प्रपंचहि पंच मिलि नाहिं त भयउ अकाजु।।294।।<br />
        ]]></item>
        <item><![CDATA[
सुरन्ह सुमिरि सारदा सराही। देबि देव सरनागत पाही।।<br />
फेरि भरत मति करि निज माया। पालु बिबुध कुल करि छल छाया।।<br />
बिबुध बिनय सुनि देबि सयानी। बोली सुर स्वारथ जड़ जानी।।<br />
मो सन कहहु भरत मति फेरू। लोचन सहस न सूझ सुमेरू।।<br />
बिधि हरि हर माया बड़ि भारी। सोउ न भरत मति सकइ निहारी।।<br />
सो मति मोहि कहत करु भोरी। चंदिनि कर कि चंडकर चोरी।।<br />
भरत हृदयँ सिय राम निवासू। तहँ कि तिमिर जहँ तरनि प्रकासू।।<br />
अस कहि सारद गइ बिधि लोका। बिबुध बिकल निसि मानहुँ कोका।।<br />
दो0-सुर स्वारथी मलीन मन कीन्ह कुमंत्र कुठाटु।।<br />
   रचि प्रपंच माया प्रबल भय भ्रम अरति उचाटु।।295।।<br />
        ]]></item>
        <item><![CDATA[
करि कुचालि सोचत सुरराजू। भरत हाथ सबु काजु अकाजू।।<br />
गए जनकु रघुनाथ समीपा। सनमाने सब रबिकुल दीपा।।<br />
समय समाज धरम अबिरोधा। बोले तब रघुबंस पुरोधा।।<br />
जनक भरत संबादु सुनाई। भरत कहाउति कही सुहाई।।<br />
तात राम जस आयसु देहू। सो सबु करै मोर मत एहू।।<br />
सुनि रघुनाथ जोरि जुग पानी। बोले सत्य सरल मृदु बानी।।<br />
बिद्यमान आपुनि मिथिलेसू। मोर कहब सब भाँति भदेसू।।<br />
राउर राय रजायसु होई। राउरि सपथ सही सिर सोई।।<br />
दो0-राम सपथ सुनि मुनि जनकु सकुचे सभा समेत।<br />
   सकल बिलोकत भरत मुखु बनइ न उतरु देत।।296।।<br />
        ]]></item>
        <item><![CDATA[
सभा सकुच बस भरत निहारी। रामबंधु धरि धीरजु भारी।।<br />
कुसमउ देखि सनेहु सँभारा। बढ़त बिंधि जिमि घटज निवारा।।<br />
सोक कनकलोचन मति छोनी। हरी बिमल गुन गन जगजोनी।।<br />
भरत बिबेक बराहँ बिसाला। अनायास उधरी तेहि काला।।<br />
करि प्रनामु सब कहँ कर जोरे। रामु राउ गुर साधु निहोरे।।<br />
छमब आजु अति अनुचित मोरा। कहउँ बदन मृदु बचन कठोरा।।<br />
हियँ सुमिरी सारदा सुहाई। मानस तें मुख पंकज आई।।<br />
बिमल बिबेक धरम नय साली। भरत भारती मंजु मराली।।<br />
दो0-निरखि बिबेक बिलोचनन्हि सिथिल सनेहँ समाजु।<br />
   करि प्रनामु बोले भरतु सुमिरि सीय रघुराजु।।297।।<br />
        ]]></item>
        <item><![CDATA[
प्रभु पितु मातु सुह्रद गुर स्वामी। पूज्य परम हित अतंरजामी।।<br />
सरल सुसाहिबु सील निधानू। प्रनतपाल सर्बग्य सुजानू।।<br />
समरथ सरनागत हितकारी। गुनगाहकु अवगुन अघ हारी।।<br />
स्वामि गोसाँइहि सरिस गोसाई। मोहि समान मैं साइँ दोहाई।।<br />
प्रभु पितु बचन मोह बस पेली। आयउँ इहाँ समाजु सकेली।।<br />
जग भल पोच ऊँच अरु नीचू। अमिअ अमरपद माहुरु मीचू।।<br />
राम रजाइ मेट मन माहीं। देखा सुना कतहुँ कोउ नाहीं।।<br />
सो मैं सब बिधि कीन्हि ढिठाई। प्रभु मानी सनेह सेवकाई।।<br />
दो0-कृपाँ भलाई आपनी नाथ कीन्ह भल मोर।<br />
   दूषन भे भूषन सरिस सुजसु चारु चहु ओर।।298।।<br />
        ]]></item>
        <item><![CDATA[
राउरि रीति सुबानि बड़ाई। जगत बिदित निगमागम गाई।।<br />
कूर कुटिल खल कुमति कलंकी। नीच निसील निरीस निसंकी।।<br />
तेउ सुनि सरन सामुहें आए। सकृत प्रनामु किहें अपनाए।।<br />
देखि दोष कबहुँ न उर आने। सुनि गुन साधु समाज बखाने।।<br />
को साहिब सेवकहि नेवाजी। आपु समाज साज सब साजी।।<br />
निज करतूति न समुझिअ सपनें। सेवक सकुच सोचु उर अपनें।।<br />
सो गोसाइँ नहि दूसर कोपी। भुजा उठाइ कहउँ पन रोपी।।<br />
पसु नाचत सुक पाठ प्रबीना। गुन गति नट पाठक आधीना।।<br />
दो0-यों सुधारि सनमानि जन किए साधु सिरमोर।<br />
   को कृपाल बिनु पालिहै बिरिदावलि बरजोर।।299।।<br />
        ]]></item>
        <item><![CDATA[
सोक सनेहँ कि बाल सुभाएँ। आयउँ लाइ रजायसु बाएँ।।<br />
तबहुँ कृपाल हेरि निज ओरा। सबहि भाँति भल मानेउ मोरा।।<br />
देखेउँ पाय सुमंगल मूला। जानेउँ स्वामि सहज अनुकूला।।<br />
बड़ें समाज बिलोकेउँ भागू। बड़ीं चूक साहिब अनुरागू।।<br />
कृपा अनुग्रह अंगु अघाई। कीन्हि कृपानिधि सब अधिकाई।।<br />
राखा मोर दुलार गोसाईं। अपनें सील सुभायँ भलाईं।।<br />
नाथ निपट मैं कीन्हि ढिठाई। स्वामि समाज सकोच बिहाई।।<br />
अबिनय बिनय जथारुचि बानी। छमिहि देउ अति आरति जानी।।<br />
दो0-सुह्रद सुजान सुसाहिबहि बहुत कहब बड़ि खोरि।<br />
   आयसु देइअ देव अब सबइ सुधारी मोरि।।300।।<br />
        ]]></item>
        <item><![CDATA[
प्रभु पद पदुम पराग दोहाई। सत्य सुकृत सुख सीवँ सुहाई।।<br />
सो करि कहउँ हिए अपने की। रुचि जागत सोवत सपने की।।<br />
सहज सनेहँ स्वामि सेवकाई। स्वारथ छल फल चारि बिहाई।।<br />
अग्या सम न सुसाहिब सेवा। सो प्रसादु जन पावै देवा।।<br />
अस कहि प्रेम बिबस भए भारी। पुलक सरीर बिलोचन बारी।।<br />
प्रभु पद कमल गहे अकुलाई। समउ सनेहु न सो कहि जाई।।<br />
कृपासिंधु सनमानि सुबानी। बैठाए समीप गहि पानी।।<br />
भरत बिनय सुनि देखि सुभाऊ। सिथिल सनेहँ सभा रघुराऊ।।<br />
छं0-रघुराउ सिथिल सनेहँ साधु समाज मुनि मिथिला धनी।<br />
   मन महुँ सराहत भरत भायप भगति की महिमा घनी।।<br />
   भरतहि प्रसंसत बिबुध बरषत सुमन मानस मलिन से।<br />
   तुलसी बिकल सब लोग सुनि सकुचे निसागम नलिन से।।<br />
सो0-देखि दुखारी दीन दुहु समाज नर नारि सब।<br />
   मघवा महा मलीन मुए मारि मंगल चहत।।301।।<br />
        ]]></item>
        <item><![CDATA[
कपट कुचालि सीवँ सुरराजू। पर अकाज प्रिय आपन काजू।।<br />
काक समान पाकरिपु रीती। छली मलीन कतहुँ न प्रतीती।।<br />
प्रथम कुमत करि कपटु सँकेला। सो उचाटु सब कें सिर मेला।।<br />
सुरमायाँ सब लोग बिमोहे। राम प्रेम अतिसय न बिछोहे।।<br />
भय उचाट बस मन थिर नाहीं। छन बन रुचि छन सदन सोहाहीं।।<br />
दुबिध मनोगति प्रजा दुखारी। सरित सिंधु संगम जनु बारी।।<br />
दुचित कतहुँ परितोषु न लहहीं। एक एक सन मरमु न कहहीं।।<br />
लखि हियँ हँसि कह कृपानिधानू। सरिस स्वान मघवान जुबानू।।<br />
दो0-भरतु जनकु मुनिजन सचिव साधु सचेत बिहाइ।<br />
   लागि देवमाया सबहि जथाजोगु जनु पाइ।।302।।<br />
        ]]></item>
        <item><![CDATA[
कृपासिंधु लखि लोग दुखारे। निज सनेहँ सुरपति छल भारे।।<br />
सभा राउ गुर महिसुर मंत्री। भरत भगति सब कै मति जंत्री।।<br />
रामहि चितवत चित्र लिखे से। सकुचत बोलत बचन सिखे से।।<br />
भरत प्रीति नति बिनय बड़ाई। सुनत सुखद बरनत कठिनाई।।<br />
जासु बिलोकि भगति लवलेसू। प्रेम मगन मुनिगन मिथिलेसू।।<br />
महिमा तासु कहै किमि तुलसी। भगति सुभायँ सुमति हियँ हुलसी।।<br />
आपु छोटि महिमा बड़ि जानी। कबिकुल कानि मानि सकुचानी।।<br />
कहि न सकति गुन रुचि अधिकाई। मति गति बाल बचन की नाई।।<br />
दो0-भरत बिमल जसु बिमल बिधु सुमति चकोरकुमारि।<br />
   उदित बिमल जन हृदय नभ एकटक रही निहारि।।303।।<br />
        ]]></item>
        <item><![CDATA[
भरत सुभाउ न सुगम निगमहूँ। लघु मति चापलता कबि छमहूँ।।<br />
कहत सुनत सति भाउ भरत को। सीय राम पद होइ न रत को।।<br />
सुमिरत भरतहि प्रेमु राम को। जेहि न सुलभ तेहि सरिस बाम को।।<br />
देखि दयाल दसा सबही की। राम सुजान जानि जन जी की।।<br />
धरम धुरीन धीर नय नागर। सत्य सनेह सील सुख सागर।।<br />
देसु काल लखि समउ समाजू। नीति प्रीति पालक रघुराजू।।<br />
बोले बचन बानि सरबसु से। हित परिनाम सुनत ससि रसु से।।<br />
तात भरत तुम्ह धरम धुरीना। लोक बेद बिद प्रेम प्रबीना।।<br />
दो0-करम बचन मानस बिमल तुम्ह समान तुम्ह तात।<br />
   गुर समाज लघु बंधु गुन कुसमयँ किमि कहि जात।।304।।<br />
        ]]></item>
        <item><![CDATA[
जानहु तात तरनि कुल रीती। सत्यसंध पितु कीरति प्रीती।।<br />
समउ समाजु लाज गुरुजन की। उदासीन हित अनहित मन की।।<br />
तुम्हहि बिदित सबही कर करमू। आपन मोर परम हित धरमू।।<br />
मोहि सब भाँति भरोस तुम्हारा। तदपि कहउँ अवसर अनुसारा।।<br />
तात तात बिनु बात हमारी। केवल गुरुकुल कृपाँ सँभारी।।<br />
नतरु प्रजा परिजन परिवारू। हमहि सहित सबु होत खुआरू।।<br />
जौं बिनु अवसर अथवँ दिनेसू। जग केहि कहहु न होइ कलेसू।।<br />
तस उतपातु तात बिधि कीन्हा। मुनि मिथिलेस राखि सबु लीन्हा।।<br />
दो0-राज काज सब लाज पति धरम धरनि धन धाम।<br />
    गुर प्रभाउ पालिहि सबहि भल होइहि परिनाम।।305।।<br />
        ]]></item>
        <item><![CDATA[
सहित समाज तुम्हार हमारा। घर बन गुर प्रसाद रखवारा।।<br />
मातु पिता गुर स्वामि निदेसू। सकल धरम धरनीधर सेसू।।<br />
सो तुम्ह करहु करावहु मोहू। तात तरनिकुल पालक होहू।।<br />
साधक एक सकल सिधि देनी। कीरति सुगति भूतिमय बेनी।।<br />
सो बिचारि सहि संकटु भारी। करहु प्रजा परिवारु सुखारी।।<br />
बाँटी बिपति सबहिं मोहि भाई। तुम्हहि अवधि भरि बड़ि कठिनाई।।<br />
जानि तुम्हहि मृदु कहउँ कठोरा। कुसमयँ तात न अनुचित मोरा।।<br />
होहिं कुठायँ सुबंधु सुहाए। ओड़िअहिं हाथ असनिहु के घाए।।<br />
दो0-सेवक कर पद नयन से मुख सो साहिबु होइ।<br />
   तुलसी प्रीति कि रीति सुनि सुकबि सराहहिं सोइ।।306।।<br />
        ]]></item>
        <item><![CDATA[
सभा सकल सुनि रघुबर बानी। प्रेम पयोधि अमिअ जनु सानी।।<br />
सिथिल समाज सनेह समाधी। देखि दसा चुप सारद साधी।।<br />
भरतहि भयउ परम संतोषू। सनमुख स्वामि बिमुख दुख दोषू।।<br />
मुख प्रसन्न मन मिटा बिषादू। भा जनु गूँगेहि गिरा प्रसादू।।<br />
कीन्ह सप्रेम प्रनामु बहोरी। बोले पानि पंकरुह जोरी।।<br />
नाथ भयउ सुखु साथ गए को। लहेउँ लाहु जग जनमु भए को।।<br />
अब कृपाल जस आयसु होई। करौं सीस धरि सादर सोई।।<br />
सो अवलंब देव मोहि देई। अवधि पारु पावौं जेहि सेई।।<br />
दो0-देव देव अभिषेक हित गुर अनुसासनु पाइ।<br />
   आनेउँ सब तीरथ सलिलु तेहि कहँ काह रजाइ।।307।।<br />
        ]]></item>
        <item><![CDATA[
एकु मनोरथु बड़ मन माहीं। सभयँ सकोच जात कहि नाहीं।।<br />
कहहु तात प्रभु आयसु पाई। बोले बानि सनेह सुहाई।।<br />
चित्रकूट सुचि थल तीरथ बन। खग मृग सर सरि निर्झर गिरिगन।।<br />
प्रभु पद अंकित अवनि बिसेषी। आयसु होइ त आवौं देखी।।<br />
अवसि अत्रि आयसु सिर धरहू। तात बिगतभय कानन चरहू।।<br />
मुनि प्रसाद बनु मंगल दाता। पावन परम सुहावन भ्राता।।<br />
रिषिनायकु जहँ आयसु देहीं। राखेहु तीरथ जलु थल तेहीं।।<br />
सुनि प्रभु बचन भरत सुख पावा। मुनि पद कमल मुदित सिरु नावा।।<br />
दो0-भरत राम संबादु सुनि सकल सुमंगल मूल।<br />
   सुर स्वारथी सराहि कुल बरषत सुरतरु फूल।।308।।<br />
        ]]></item>
        <item><![CDATA[
धन्य भरत जय राम गोसाईं। कहत देव हरषत बरिआई।<br />
मुनि मिथिलेस सभाँ सब काहू। भरत बचन सुनि भयउ उछाहू।।<br />
भरत राम गुन ग्राम सनेहू। पुलकि प्रसंसत राउ बिदेहू।।<br />
सेवक स्वामि सुभाउ सुहावन। नेमु पेमु अति पावन पावन।।<br />
मति अनुसार सराहन लागे। सचिव सभासद सब अनुरागे।।<br />
सुनि सुनि राम भरत संबादू। दुहु समाज हियँ हरषु बिषादू।।<br />
राम मातु दुखु सुखु सम जानी। कहि गुन राम प्रबोधीं रानी।।<br />
एक कहहिं रघुबीर बड़ाई। एक सराहत भरत भलाई।।<br />
दो0-अत्रि कहेउ तब भरत सन सैल समीप सुकूप।<br />
   राखिअ तीरथ तोय तहँ पावन अमिअ अनूप।।309।।<br />
        ]]></item>
        <item><![CDATA[
भरत अत्रि अनुसासन पाई। जल भाजन सब दिए चलाई।।<br />
सानुज आपु अत्रि मुनि साधू। सहित गए जहँ कूप अगाधू।।<br />
पावन पाथ पुन्यथल राखा। प्रमुदित प्रेम अत्रि अस भाषा।।<br />
तात अनादि सिद्ध थल एहू। लोपेउ काल बिदित नहिं केहू।।<br />
तब सेवकन्ह सरस थलु देखा। किन्ह सुजल हित कूप बिसेषा।।<br />
बिधि बस भयउ बिस्व उपकारू। सुगम अगम अति धरम बिचारू।।<br />
भरतकूप अब कहिहहिं लोगा। अति पावन तीरथ जल जोगा।।<br />
प्रेम सनेम निमज्जत प्रानी। होइहहिं बिमल करम मन बानी।।<br />
दो0-कहत कूप महिमा सकल गए जहाँ रघुराउ।<br />
   अत्रि सुनायउ रघुबरहि तीरथ पुन्य प्रभाउ।।310।।<br />
        ]]></item>
        <item><![CDATA[
कहत धरम इतिहास सप्रीती। भयउ भोरु निसि सो सुख बीती।।<br />
नित्य निबाहि भरत दोउ भाई। राम अत्रि गुर आयसु पाई।।<br />
सहित समाज साज सब सादें। चले राम बन अटन पयादें।।<br />
कोमल चरन चलत बिनु पनहीं। भइ मृदु भूमि सकुचि मन मनहीं।।<br />
कुस कंटक काँकरीं कुराईं। कटुक कठोर कुबस्तु दुराईं।।<br />
महि मंजुल मृदु मारग कीन्हे। बहत समीर त्रिबिध सुख लीन्हे।।<br />
सुमन बरषि सुर घन करि छाहीं। बिटप फूलि फलि तृन मृदुताहीं।।<br />
मृग बिलोकि खग बोलि सुबानी। सेवहिं सकल राम प्रिय जानी।।<br />
दो0-सुलभ सिद्धि सब प्राकृतहु राम कहत जमुहात।<br />
   राम प्रान प्रिय भरत कहुँ यह न होइ बड़ि बात।।311।।<br />
        ]]></item>
        <item><![CDATA[
एहि बिधि भरतु फिरत बन माहीं। नेमु प्रेमु लखि मुनि सकुचाहीं।।<br />
पुन्य जलाश्रय भूमि बिभागा। खग मृग तरु तृन गिरि बन बागा।।<br />
चारु बिचित्र पबित्र बिसेषी। बूझत भरतु दिब्य सब देखी।।<br />
सुनि मन मुदित कहत रिषिराऊ। हेतु नाम गुन पुन्य प्रभाऊ।।<br />
कतहुँ निमज्जन कतहुँ प्रनामा। कतहुँ बिलोकत मन अभिरामा।।<br />
कतहुँ बैठि मुनि आयसु पाई। सुमिरत सीय सहित दोउ भाई।।<br />
देखि सुभाउ सनेहु सुसेवा। देहिं असीस मुदित बनदेवा।।<br />
फिरहिं गएँ दिनु पहर अढ़ाई। प्रभु पद कमल बिलोकहिं आई।।<br />
दो0-देखे थल तीरथ सकल भरत पाँच दिन माझ।<br />
   कहत सुनत हरि हर सुजसु गयउ दिवसु भइ साँझ।।312।।<br />
        ]]></item>
        <item><![CDATA[
भोर न्हाइ सबु जुरा समाजू। भरत भूमिसुर तेरहुति राजू।।<br />
भल दिन आजु जानि मन माहीं। रामु कृपाल कहत सकुचाहीं।।<br />
गुर नृप भरत सभा अवलोकी। सकुचि राम फिरि अवनि बिलोकी।।<br />
सील सराहि सभा सब सोची। कहुँ न राम सम स्वामि सँकोची।।<br />
भरत सुजान राम रुख देखी। उठि सप्रेम धरि धीर बिसेषी।।<br />
करि दंडवत कहत कर जोरी। राखीं नाथ सकल रुचि मोरी।।<br />
मोहि लगि सहेउ सबहिं संतापू। बहुत भाँति दुखु पावा आपू।।<br />
अब गोसाइँ मोहि देउ रजाई। सेवौं अवध अवधि भरि जाई।।<br />
दो0-जेहिं उपाय पुनि पाय जनु देखै दीनदयाल।<br />
    सो सिख देइअ अवधि लगि कोसलपाल कृपाल।।313।।<br />
        ]]></item>
        <item><![CDATA[
पुरजन परिजन प्रजा गोसाई। सब सुचि सरस सनेहँ सगाई।।<br />
राउर बदि भल भव दुख दाहू। प्रभु बिनु बादि परम पद लाहू।।<br />
स्वामि सुजानु जानि सब ही की। रुचि लालसा रहनि जन जी की।।<br />
प्रनतपालु पालिहि सब काहू। देउ दुहू दिसि ओर निबाहू।।<br />
अस मोहि सब बिधि भूरि भरोसो। किएँ बिचारु न सोचु खरो सो।।<br />
आरति मोर नाथ कर छोहू। दुहुँ मिलि कीन्ह ढीठु हठि मोहू।।<br />
यह बड़ दोषु दूरि करि स्वामी। तजि सकोच सिखइअ अनुगामी।।<br />
भरत बिनय सुनि सबहिं प्रसंसी। खीर नीर बिबरन गति हंसी।।<br />
दो0-दीनबंधु सुनि बंधु के बचन दीन छलहीन।<br />
    देस काल अवसर सरिस बोले रामु प्रबीन।।314।।<br />
        ]]></item>
        <item><![CDATA[
तात तुम्हारि मोरि परिजन की। चिंता गुरहि नृपहि घर बन की।।<br />
माथे पर गुर मुनि मिथिलेसू। हमहि तुम्हहि सपनेहुँ न कलेसू।।<br />
मोर तुम्हार परम पुरुषारथु। स्वारथु सुजसु धरमु परमारथु।।<br />
पितु आयसु पालिहिं दुहु भाई। लोक बेद भल भूप भलाई।।<br />
गुर पितु मातु स्वामि सिख पालें। चलेहुँ कुमग पग परहिं न खालें।।<br />
अस बिचारि सब सोच बिहाई। पालहु अवध अवधि भरि जाई।।<br />
देसु कोसु परिजन परिवारू। गुर पद रजहिं लाग छरुभारू।।<br />
तुम्ह मुनि मातु सचिव सिख मानी। पालेहु पुहुमि प्रजा रजधानी।।<br />
दो0-मुखिआ मुखु सो चाहिऐ खान पान कहुँ एक।<br />
    पालइ पोषइ सकल अँग तुलसी सहित बिबेक।।315।।<br />
        ]]></item>
        <item><![CDATA[
राजधरम सरबसु एतनोई। जिमि मन माहँ मनोरथ गोई।।<br />
बंधु प्रबोधु कीन्ह बहु भाँती। बिनु अधार मन तोषु न साँती।।<br />
भरत सील गुर सचिव समाजू। सकुच सनेह बिबस रघुराजू।।<br />
प्रभु करि कृपा पाँवरीं दीन्हीं। सादर भरत सीस धरि लीन्हीं।।<br />
चरनपीठ करुनानिधान के। जनु जुग जामिक प्रजा प्रान के।।<br />
संपुट भरत सनेह रतन के। आखर जुग जुन जीव जतन के।।<br />
कुल कपाट कर कुसल करम के। बिमल नयन सेवा सुधरम के।।<br />
भरत मुदित अवलंब लहे तें। अस सुख जस सिय रामु रहे तें।।<br />
दो0-मागेउ बिदा प्रनामु करि राम लिए उर लाइ।<br />
    लोग उचाटे अमरपति कुटिल कुअवसरु पाइ।।316।।<br />
        ]]></item>
        <item><![CDATA[
सो कुचालि सब कहँ भइ नीकी। अवधि आस सम जीवनि जी की।।<br />
नतरु लखन सिय सम बियोगा। हहरि मरत सब लोग कुरोगा।।<br />
रामकृपाँ अवरेब सुधारी। बिबुध धारि भइ गुनद गोहारी।।<br />
भेंटत भुज भरि भाइ भरत सो। राम प्रेम रसु कहि न परत सो।।<br />
तन मन बचन उमग अनुरागा। धीर धुरंधर धीरजु त्यागा।।<br />
बारिज लोचन मोचत बारी। देखि दसा सुर सभा दुखारी।।<br />
मुनिगन गुर धुर धीर जनक से। ग्यान अनल मन कसें कनक से।।<br />
जे बिरंचि निरलेप उपाए। पदुम पत्र जिमि जग जल जाए।।<br />
दो0-तेउ बिलोकि रघुबर भरत प्रीति अनूप अपार।<br />
   भए मगन मन तन बचन सहित बिराग बिचार।।317।।<br />
        ]]></item>
        <item><![CDATA[
जहाँ जनक गुर मति भोरी। प्राकृत प्रीति कहत बड़ि खोरी।।<br />
बरनत रघुबर भरत बियोगू। सुनि कठोर कबि जानिहि लोगू।।<br />
सो सकोच रसु अकथ सुबानी। समउ सनेहु सुमिरि सकुचानी।।<br />
भेंटि भरत रघुबर समुझाए। पुनि रिपुदवनु हरषि हियँ लाए।।<br />
सेवक सचिव भरत रुख पाई। निज निज काज लगे सब जाई।।<br />
सुनि दारुन दुखु दुहूँ समाजा। लगे चलन के साजन साजा।।<br />
प्रभु पद पदुम बंदि दोउ भाई। चले सीस धरि राम रजाई।।<br />
मुनि तापस बनदेव निहोरी। सब सनमानि बहोरि बहोरी।।<br />
दो0-लखनहि भेंटि प्रनामु करि सिर धरि सिय पद धूरि।<br />
   चले सप्रेम असीस सुनि सकल सुमंगल मूरि।।318।।<br />
        ]]></item>
        <item><![CDATA[
सानुज राम नृपहि सिर नाई। कीन्हि बहुत बिधि बिनय बड़ाई।।<br />
देव दया बस बड़ दुखु पायउ। सहित समाज काननहिं आयउ।।<br />
पुर पगु धारिअ देइ असीसा। कीन्ह धीर धरि गवनु महीसा।।<br />
मुनि महिदेव साधु सनमाने। बिदा किए हरि हर सम जाने।।<br />
सासु समीप गए दोउ भाई। फिरे बंदि पग आसिष पाई।।<br />
कौसिक बामदेव जाबाली। पुरजन परिजन सचिव सुचाली।।<br />
जथा जोगु करि बिनय प्रनामा। बिदा किए सब सानुज रामा।।<br />
नारि पुरुष लघु मध्य बड़ेरे। सब सनमानि कृपानिधि फेरे।।<br />
दो0-भरत मातु पद बंदि प्रभु सुचि सनेहँ मिलि भेंटि।<br />
   बिदा कीन्ह सजि पालकी सकुच सोच सब मेटि।।319।।<br />
        ]]></item>
        <item><![CDATA[
परिजन मातु पितहि मिलि सीता। फिरी प्रानप्रिय प्रेम पुनीता।।<br />
करि प्रनामु भेंटी सब सासू। प्रीति कहत कबि हियँ न हुलासू।।<br />
सुनि सिख अभिमत आसिष पाई। रही सीय दुहु प्रीति समाई।।<br />
रघुपति पटु पालकीं मगाईं। करि प्रबोधु सब मातु चढ़ाई।।<br />
बार बार हिलि मिलि दुहु भाई। सम सनेहँ जननी पहुँचाई।।<br />
साजि बाजि गज बाहन नाना। भरत भूप दल कीन्ह पयाना।।<br />
हृदयँ रामु सिय लखन समेता। चले जाहिं सब लोग अचेता।।<br />
बसह बाजि गज पसु हियँ हारें। चले जाहिं परबस मन मारें।।<br />
दो0-गुर गुरतिय पद बंदि प्रभु सीता लखन समेत।<br />
   फिरे हरष बिसमय सहित आए परन निकेत।।320।।<br />
        ]]></item>
        <item><![CDATA[
बिदा कीन्ह सनमानि निषादू। चलेउ हृदयँ बड़ बिरह बिषादू।।<br />
कोल किरात भिल्ल बनचारी। फेरे फिरे जोहारि जोहारी।।<br />
प्रभु सिय लखन बैठि बट छाहीं। प्रिय परिजन बियोग बिलखाहीं।।<br />
भरत सनेह सुभाउ सुबानी। प्रिया अनुज सन कहत बखानी।।<br />
प्रीति प्रतीति बचन मन करनी। श्रीमुख राम प्रेम बस बरनी।।<br />
तेहि अवसर खग मृग जल मीना। चित्रकूट चर अचर मलीना।।<br />
बिबुध बिलोकि दसा रघुबर की। बरषि सुमन कहि गति घर घर की।।<br />
प्रभु प्रनामु करि दीन्ह भरोसो। चले मुदित मन डर न खरो सो।।<br />
दो0-सानुज सीय समेत प्रभु राजत परन कुटीर।<br />
   भगति ग्यानु बैराग्य जनु सोहत धरें सरीर।।321।।<br />
        ]]></item>
        <item><![CDATA[
मुनि महिसुर गुर भरत भुआलू। राम बिरहँ सबु साजु बिहालू।।<br />
प्रभु गुन ग्राम गनत मन माहीं। सब चुपचाप चले मग जाहीं।।<br />
जमुना उतरि पार सबु भयऊ। सो बासरु बिनु भोजन गयऊ।।<br />
उतरि देवसरि दूसर बासू। रामसखाँ सब कीन्ह सुपासू।।<br />
सई उतरि गोमतीं नहाए। चौथें दिवस अवधपुर आए।<br />
जनकु रहे पुर बासर चारी। राज काज सब साज सँभारी।।<br />
सौंपि सचिव गुर भरतहि राजू। तेरहुति चले साजि सबु साजू।।<br />
नगर नारि नर गुर सिख मानी। बसे सुखेन राम रजधानी।।<br />
दो0-राम दरस लगि लोग सब करत नेम उपबास।<br />
   तजि तजि भूषन भोग सुख जिअत अवधि कीं आस।।322।।<br />
        ]]></item>
        <item><![CDATA[
सचिव सुसेवक भरत प्रबोधे। निज निज काज पाइ पाइ सिख ओधे।।<br />
पुनि सिख दीन्ह बोलि लघु भाई। सौंपी सकल मातु सेवकाई।।<br />
भूसुर बोलि भरत कर जोरे। करि प्रनाम बय बिनय निहोरे।।<br />
ऊँच नीच कारजु भल पोचू। आयसु देब न करब सँकोचू।।<br />
परिजन पुरजन प्रजा बोलाए। समाधानु करि सुबस बसाए।।<br />
सानुज गे गुर गेहँ बहोरी। करि दंडवत कहत कर जोरी।।<br />
आयसु होइ त रहौं सनेमा। बोले मुनि तन पुलकि सपेमा।।<br />
समुझव कहब करब तुम्ह जोई। धरम सारु जग होइहि सोई।।<br />
दो0-सुनि सिख पाइ असीस बड़ि गनक बोलि दिनु साधि।<br />
   सिंघासन प्रभु पादुका बैठारे निरुपाधि।।323।।<br />
        ]]></item>
        <item><![CDATA[
राम मातु गुर पद सिरु नाई। प्रभु पद पीठ रजायसु पाई।।<br />
नंदिगावँ करि परन कुटीरा। कीन्ह निवासु धरम धुर धीरा।।<br />
जटाजूट सिर मुनिपट धारी। महि खनि कुस साँथरी सँवारी।।<br />
असन बसन बासन ब्रत नेमा। करत कठिन रिषिधरम सप्रेमा।।<br />
भूषन बसन भोग सुख भूरी। मन तन बचन तजे तिन तूरी।।<br />
अवध राजु सुर राजु सिहाई। दसरथ धनु सुनि धनदु लजाई।।<br />
तेहिं पुर बसत भरत बिनु रागा। चंचरीक जिमि चंपक बागा।।<br />
रमा बिलासु राम अनुरागी। तजत बमन जिमि जन बड़भागी।।<br />
दो0-राम पेम भाजन भरतु बड़े न एहिं करतूति।<br />
    चातक हंस सराहिअत टेंक बिबेक बिभूति।।324।।<br />
        ]]></item>
        <item><![CDATA[
देह दिनहुँ दिन दूबरि होई। घटइ तेजु बलु मुखछबि सोई।।<br />
नित नव राम प्रेम पनु पीना। बढ़त धरम दलु मनु न मलीना।।<br />
जिमि जलु निघटत सरद प्रकासे। बिलसत बेतस बनज बिकासे।।<br />
सम दम संजम नियम उपासा। नखत भरत हिय बिमल अकासा।।<br />
ध्रुव बिस्वास अवधि राका सी। स्वामि सुरति सुरबीथि बिकासी।।<br />
राम पेम बिधु अचल अदोषा। सहित समाज सोह नित चोखा।।<br />
भरत रहनि समुझनि करतूती। भगति बिरति गुन बिमल बिभूती।।<br />
बरनत सकल सुकचि सकुचाहीं। सेस गनेस गिरा गमु नाहीं।।<br />
दो0-नित पूजत प्रभु पाँवरी प्रीति न हृदयँ समाति।।<br />
    मागि मागि आयसु करत राज काज बहु भाँति।।325।।<br />
        ]]></item>
        <item><![CDATA[
पुलक गात हियँ सिय रघुबीरू। जीह नामु जप लोचन नीरू।।<br />
लखन राम सिय कानन बसहीं। भरतु भवन बसि तप तनु कसहीं।।<br />
दोउ दिसि समुझि कहत सबु लोगू। सब बिधि भरत सराहन जोगू।।<br />
सुनि ब्रत नेम साधु सकुचाहीं। देखि दसा मुनिराज लजाहीं।।<br />
परम पुनीत भरत आचरनू। मधुर मंजु मुद मंगल करनू।।<br />
हरन कठिन कलि कलुष कलेसू। महामोह निसि दलन दिनेसू।।<br />
पाप पुंज कुंजर मृगराजू। समन सकल संताप समाजू।<br />
जन रंजन भंजन भव भारू। राम सनेह सुधाकर सारू।।<br />
छं0-सिय राम प्रेम पियूष पूरन होत जनमु न भरत को।<br />
   मुनि मन अगम जम नियम सम दम बिषम ब्रत आचरत को।।<br />
   दुख दाह दारिद दंभ दूषन सुजस मिस अपहरत को।<br />
   कलिकाल तुलसी से सठन्हि हठि राम सनमुख करत को।।<br />
सो0-भरत चरित करि नेमु तुलसी जो सादर सुनहिं।<br />
    सीय राम पद पेमु अवसि होइ भव रस बिरति।।326।।<br />
    मासपारायण, इक्कीसवाँ विश्राम<br />
     इति श्रीमद्रामचरितमानसे सकलकलिकलुषविध्वंसने<br />
           द्वितीयः सोपानः समाप्तः।<br />
              &#8212;&#8212;&#8212;&#8212;<br />
            (अयोध्याकाण्ड समाप्त)<br />
        ]]></item>

    </string-array>

    <string-array name="C">
        <item></item>
        <item><![CDATA[
<p> श्री गणेशाय नमः<br />
श्री जानकीवल्लभो विजयते<br />
श्री रामचरितमानस<br />
&#8212;&#8212;&#8212;-<br />
तृतीय सोपान<br />
(अरण्यकाण्ड)<span id="more-7"></span><br />
श्लोक<br />
मूलं धर्मतरोर्विवेकजलधेः पूर्णेन्दुमानन्ददं<br />
वैराग्याम्बुजभास्करं ह्यघघनध्वान्तापहं तापहम्।<br />
मोहाम्भोधरपूगपाटनविधौ स्वःसम्भवं शङ्करं<br />
वन्दे ब्रह्मकुलं कलंकशमनं श्रीरामभूपप्रियम्।।1।।<br />
सान्द्रानन्दपयोदसौभगतनुं पीताम्बरं सुन्दरं<br />
पाणौ बाणशरासनं कटिलसत्तूणीरभारं वरम्<br />
राजीवायतलोचनं धृतजटाजूटेन संशोभितं<br />
सीतालक्ष्मणसंयुतं पथिगतं रामाभिरामं भजे।।2।।<br />
सो0-उमा राम गुन गूढ़ पंडित मुनि पावहिं बिरति।<br />
पावहिं मोह बिमूढ़ जे हरि बिमुख न धर्म रति।।<br />
पुर नर भरत प्रीति मैं गाई। मति अनुरूप अनूप सुहाई।।<br />
अब प्रभु चरित सुनहु अति पावन। करत जे बन सुर नर मुनि भावन।।<br />
एक बार चुनि कुसुम सुहाए। निज कर भूषन राम बनाए।।<br />
सीतहि पहिराए प्रभु सादर। बैठे फटिक सिला पर सुंदर।।<br />
सुरपति सुत धरि बायस बेषा। सठ चाहत रघुपति बल देखा।।<br />
जिमि पिपीलिका सागर थाहा। महा मंदमति पावन चाहा।।<br />
सीता चरन चौंच हति भागा। मूढ़ मंदमति कारन कागा।।<br />
चला रुधिर रघुनायक जाना। सींक धनुष सायक संधाना।।<br />
दो0-अति कृपाल रघुनायक सदा दीन पर नेह।<br />
ता सन आइ कीन्ह छलु मूरख अवगुन गेह।।1।।<br />
]]></item>
<item><![CDATA[
प्रेरित मंत्र ब्रह्मसर धावा। चला भाजि बायस भय पावा।।<br />
धरि निज रुप गयउ पितु पाहीं। राम बिमुख राखा तेहि नाहीं।।<br />
भा निरास उपजी मन त्रासा। जथा चक्र भय रिषि दुर्बासा।।<br />
ब्रह्मधाम सिवपुर सब लोका। फिरा श्रमित ब्याकुल भय सोका।।<br />
काहूँ बैठन कहा न ओही। राखि को सकइ राम कर द्रोही।।<br />
मातु मृत्यु पितु समन समाना। सुधा होइ बिष सुनु हरिजाना।।<br />
मित्र करइ सत रिपु कै करनी। ता कहँ बिबुधनदी बैतरनी।।<br />
सब जगु ताहि अनलहु ते ताता। जो रघुबीर बिमुख सुनु भ्राता।।<br />
नारद देखा बिकल जयंता। लागि दया कोमल चित संता।।<br />
पठवा तुरत राम पहिं ताही। कहेसि पुकारि प्रनत हित पाही।।<br />
आतुर सभय गहेसि पद जाई। त्राहि त्राहि दयाल रघुराई।।<br />
अतुलित बल अतुलित प्रभुताई। मैं मतिमंद जानि नहिं पाई।।<br />
निज कृत कर्म जनित फल पायउँ। अब प्रभु पाहि सरन तकि आयउँ।।<br />
सुनि कृपाल अति आरत बानी। एकनयन करि तजा भवानी।।<br />
सो0-कीन्ह मोह बस द्रोह जद्यपि तेहि कर बध उचित।<br />
प्रभु छाड़ेउ करि छोह को कृपाल रघुबीर सम।।2।।<br />
]]></item>
<item><![CDATA[
रघुपति चित्रकूट बसि नाना। चरित किए श्रुति सुधा समाना।।<br />
बहुरि राम अस मन अनुमाना। होइहि भीर सबहिं मोहि जाना।।<br />
सकल मुनिन्ह सन बिदा कराई। सीता सहित चले द्वौ भाई।।<br />
अत्रि के आश्रम जब प्रभु गयऊ। सुनत महामुनि हरषित भयऊ।।<br />
पुलकित गात अत्रि उठि धाए। देखि रामु आतुर चलि आए।।<br />
करत दंडवत मुनि उर लाए। प्रेम बारि द्वौ जन अन्हवाए।।<br />
देखि राम छबि नयन जुड़ाने। सादर निज आश्रम तब आने।।<br />
करि पूजा कहि बचन सुहाए। दिए मूल फल प्रभु मन भाए।।<br />
सो0-प्रभु आसन आसीन भरि लोचन सोभा निरखि।<br />
मुनिबर परम प्रबीन जोरि पानि अस्तुति करत।।3।।<br />
<item><![CDATA[
छं0-नमामि भक्त वत्सलं। कृपालु शील कोमलं।।<br />
भजामि ते पदांबुजं। अकामिनां स्वधामदं।।<br />
निकाम श्याम सुंदरं। भवाम्बुनाथ मंदरं।।<br />
प्रफुल्ल कंज लोचनं। मदादि दोष मोचनं।।<br />
प्रलंब बाहु विक्रमं। प्रभोऽप्रमेय वैभवं।।<br />
निषंग चाप सायकं। धरं त्रिलोक नायकं।।<br />
दिनेश वंश मंडनं। महेश चाप खंडनं।।<br />
मुनींद्र संत रंजनं। सुरारि वृंद भंजनं।।<br />
मनोज वैरि वंदितं। अजादि देव सेवितं।।<br />
विशुद्ध बोध विग्रहं। समस्त दूषणापहं।।<br />
नमामि इंदिरा पतिं। सुखाकरं सतां गतिं।।<br />
भजे सशक्ति सानुजं। शची पतिं प्रियानुजं।।<br />
त्वदंघ्रि मूल ये नराः। भजंति हीन मत्सरा।।<br />
पतंति नो भवार्णवे। वितर्क वीचि संकुले।।<br />
विविक्त वासिनः सदा। भजंति मुक्तये मुदा।।<br />
निरस्य इंद्रियादिकं। प्रयांति ते गतिं स्वकं।।<br />
तमेकमभ्दुतं प्रभुं। निरीहमीश्वरं विभुं।।<br />
जगद्गुरुं च शाश्वतं। तुरीयमेव केवलं।।<br />
भजामि भाव वल्लभं। कुयोगिनां सुदुर्लभं।।<br />
स्वभक्त कल्प पादपं। समं सुसेव्यमन्वहं।।<br />
अनूप रूप भूपतिं। नतोऽहमुर्विजा पतिं।।<br />
प्रसीद मे नमामि ते। पदाब्ज भक्ति देहि मे।।<br />
पठंति ये स्तवं इदं। नरादरेण ते पदं।।<br />
व्रजंति नात्र संशयं। त्वदीय भक्ति संयुता।।<br />
दो0-बिनती करि मुनि नाइ सिरु कह कर जोरि बहोरि।<br />
चरन सरोरुह नाथ जनि कबहुँ तजै मति मोरि।।4।।<br />

]]></item>

        <item><![CDATA[
अनुसुइया के पद गहि सीता। मिली बहोरि सुसील बिनीता।।<br />
रिषिपतिनी मन सुख अधिकाई। आसिष देइ निकट बैठाई।।<br />
दिब्य बसन भूषन पहिराए। जे नित नूतन अमल सुहाए।।<br />
कह रिषिबधू सरस मृदु बानी। नारिधर्म कछु ब्याज बखानी।।<br />
मातु पिता भ्राता हितकारी। मितप्रद सब सुनु राजकुमारी।।<br />
अमित दानि भर्ता बयदेही। अधम सो नारि जो सेव न तेही।।<br />
धीरज धर्म मित्र अरु नारी। आपद काल परिखिअहिं चारी।।<br />
बृद्ध रोगबस जड़ धनहीना। अधं बधिर क्रोधी अति दीना।।<br />
ऐसेहु पति कर किएँ अपमाना। नारि पाव जमपुर दुख नाना।।<br />
एकइ धर्म एक ब्रत नेमा। कायँ बचन मन पति पद प्रेमा।।<br />
जग पति ब्रता चारि बिधि अहहिं। बेद पुरान संत सब कहहिं।।<br />
उत्तम के अस बस मन माहीं। सपनेहुँ आन पुरुष जग नाहीं।।<br />
मध्यम परपति देखइ कैसें। भ्राता पिता पुत्र निज जैंसें।।<br />
धर्म बिचारि समुझि कुल रहई। सो निकिष्ट त्रिय श्रुति अस कहई।।<br />
बिनु अवसर भय तें रह जोई। जानेहु अधम नारि जग सोई।।<br />
पति बंचक परपति रति करई। रौरव नरक कल्प सत परई।।<br />
छन सुख लागि जनम सत कोटि। दुख न समुझ तेहि सम को खोटी।।<br />
बिनु श्रम नारि परम गति लहई। पतिब्रत धर्म छाड़ि छल गहई।।<br />
पति प्रतिकुल जनम जहँ जाई। बिधवा होई पाई तरुनाई।।<br />
सो0-सहज अपावनि नारि पति सेवत सुभ गति लहइ।<br />
जसु गावत श्रुति चारि अजहु तुलसिका हरिहि प्रिय।।5क।।<br />
सनु सीता तव नाम सुमिर नारि पतिब्रत करहि।<br />
तोहि प्रानप्रिय राम कहिउँ कथा संसार हित।।5ख।।<br />
]]></item>
<item><![CDATA[
सुनि जानकीं परम सुखु पावा। सादर तासु चरन सिरु नावा।।<br />
तब मुनि सन कह कृपानिधाना। आयसु होइ जाउँ बन आना।।<br />
संतत मो पर कृपा करेहू। सेवक जानि तजेहु जनि नेहू।।<br />
धर्म धुरंधर प्रभु कै बानी। सुनि सप्रेम बोले मुनि ग्यानी।।<br />
जासु कृपा अज सिव सनकादी। चहत सकल परमारथ बादी।।<br />
ते तुम्ह राम अकाम पिआरे। दीन बंधु मृदु बचन उचारे।।<br />
अब जानी मैं श्री चतुराई। भजी तुम्हहि सब देव बिहाई।।<br />
जेहि समान अतिसय नहिं कोई। ता कर सील कस न अस होई।।<br />
केहि बिधि कहौं जाहु अब स्वामी। कहहु नाथ तुम्ह अंतरजामी।।<br />
अस कहि प्रभु बिलोकि मुनि धीरा। लोचन जल बह पुलक सरीरा।।<br />
छं0-तन पुलक निर्भर प्रेम पुरन नयन मुख पंकज दिए।<br />
मन ग्यान गुन गोतीत प्रभु मैं दीख जप तप का किए।।<br />
जप जोग धर्म समूह तें नर भगति अनुपम पावई।<br />
रधुबीर चरित पुनीत निसि दिन दास तुलसी गावई।।<br />
दो0- कलिमल समन दमन मन राम सुजस सुखमूल।<br />
सादर सुनहि जे तिन्ह पर राम रहहिं अनुकूल।।6(क)।।<br />
सो0-कठिन काल मल कोस धर्म न ग्यान न जोग जप।<br />
परिहरि सकल भरोस रामहि भजहिं ते चतुर नर।।6(ख)।।<br />

]]></item>
        <item><![CDATA[
मुनि पद कमल नाइ करि सीसा। चले बनहि सुर नर मुनि ईसा।।<br />
आगे राम अनुज पुनि पाछें। मुनि बर बेष बने अति काछें।।<br />
उमय बीच श्री सोहइ कैसी। ब्रह्म जीव बिच माया जैसी।।<br />
सरिता बन गिरि अवघट घाटा। पति पहिचानी देहिं बर बाटा।।<br />
जहँ जहँ जाहि देव रघुराया। करहिं मेध तहँ तहँ नभ छाया।।<br />
मिला असुर बिराध मग जाता। आवतहीं रघुवीर निपाता।।<br />
तुरतहिं रुचिर रूप तेहिं पावा। देखि दुखी निज धाम पठावा।।<br />
पुनि आए जहँ मुनि सरभंगा। सुंदर अनुज जानकी संगा।।<br />
दो0-देखी राम मुख पंकज मुनिबर लोचन भृंग।<br />
सादर पान करत अति धन्य जन्म सरभंग।।7।।<br />


]]></item>


        <item><![CDATA[
कह मुनि सुनु रघुबीर कृपाला। संकर मानस राजमराला।।<br />
जात रहेउँ बिरंचि के धामा। सुनेउँ श्रवन बन ऐहहिं रामा।।<br />
चितवत पंथ रहेउँ दिन राती। अब प्रभु देखि जुड़ानी छाती।।<br />
नाथ सकल साधन मैं हीना। कीन्ही कृपा जानि जन दीना।।<br />
सो कछु देव न मोहि निहोरा। निज पन राखेउ जन मन चोरा।।<br />
तब लगि रहहु दीन हित लागी। जब लगि मिलौं तुम्हहि तनु त्यागी।।<br />
जोग जग्य जप तप ब्रत कीन्हा। प्रभु कहँ देइ भगति बर लीन्हा।।<br />
एहि बिधि सर रचि मुनि सरभंगा। बैठे हृदयँ छाड़ि सब संगा।।<br />
दो0-सीता अनुज समेत प्रभु नील जलद तनु स्याम।<br />
मम हियँ बसहु निरंतर सगुनरुप श्रीराम।।8।।<br />

]]></item>


        <item><![CDATA[
अस कहि जोग अगिनि तनु जारा। राम कृपाँ बैकुंठ सिधारा।।<br />
ताते मुनि हरि लीन न भयऊ। प्रथमहिं भेद भगति बर लयऊ।।<br />
रिषि निकाय मुनिबर गति देखि। सुखी भए निज हृदयँ बिसेषी।।<br />
अस्तुति करहिं सकल मुनि बृंदा। जयति प्रनत हित करुना कंदा।।<br />
पुनि रघुनाथ चले बन आगे। मुनिबर बृंद बिपुल सँग लागे।।<br />
अस्थि समूह देखि रघुराया। पूछी मुनिन्ह लागि अति दाया।।<br />
जानतहुँ पूछिअ कस स्वामी। सबदरसी तुम्ह अंतरजामी।।<br />
निसिचर निकर सकल मुनि खाए। सुनि रघुबीर नयन जल छाए।।<br />
दो0-निसिचर हीन करउँ महि भुज उठाइ पन कीन्ह।<br />
सकल मुनिन्ह के आश्रमन्हि जाइ जाइ सुख दीन्ह।।9।।<br />

]]></item>


        <item><![CDATA[
मुनि अगस्ति कर सिष्य सुजाना। नाम सुतीछन रति भगवाना।।<br />
मन क्रम बचन राम पद सेवक। सपनेहुँ आन भरोस न देवक।।<br />
प्रभु आगवनु श्रवन सुनि पावा। करत मनोरथ आतुर धावा।।<br />
हे बिधि दीनबंधु रघुराया। मो से सठ पर करिहहिं दाया।।<br />
सहित अनुज मोहि राम गोसाई। मिलिहहिं निज सेवक की नाई।।<br />
मोरे जियँ भरोस दृढ़ नाहीं। भगति बिरति न ग्यान मन माहीं।।<br />
नहिं सतसंग जोग जप जागा। नहिं दृढ़ चरन कमल अनुरागा।।<br />
एक बानि करुनानिधान की। सो प्रिय जाकें गति न आन की।।<br />
होइहैं सुफल आजु मम लोचन। देखि बदन पंकज भव मोचन।।<br />
निर्भर प्रेम मगन मुनि ग्यानी। कहि न जाइ सो दसा भवानी।।<br />
दिसि अरु बिदिसि पंथ नहिं सूझा। को मैं चलेउँ कहाँ नहिं बूझा।।<br />
कबहुँक फिरि पाछें पुनि जाई। कबहुँक नृत्य करइ गुन गाई।।<br />
अबिरल प्रेम भगति मुनि पाई। प्रभु देखैं तरु ओट लुकाई।।<br />
अतिसय प्रीति देखि रघुबीरा। प्रगटे हृदयँ हरन भव भीरा।।<br />
मुनि मग माझ अचल होइ बैसा। पुलक सरीर पनस फल जैसा।।<br />
तब रघुनाथ निकट चलि आए। देखि दसा निज जन मन भाए।।<br />
मुनिहि राम बहु भाँति जगावा। जाग न ध्यानजनित सुख पावा।।<br />
भूप रूप तब राम दुरावा। हृदयँ चतुर्भुज रूप देखावा।।<br />
मुनि अकुलाइ उठा तब कैसें। बिकल हीन मनि फनि बर जैसें।।<br />
आगें देखि राम तन स्यामा। सीता अनुज सहित सुख धामा।।<br />
परेउ लकुट इव चरनन्हि लागी। प्रेम मगन मुनिबर बड़भागी।।<br />
भुज बिसाल गहि लिए उठाई। परम प्रीति राखे उर लाई।।<br />
मुनिहि मिलत अस सोह कृपाला। कनक तरुहि जनु भेंट तमाला।।<br />
राम बदनु बिलोक मुनि ठाढ़ा। मानहुँ चित्र माझ लिखि काढ़ा।।<br />
दो0-तब मुनि हृदयँ धीर धीर गहि पद बारहिं बार।<br />
निज आश्रम प्रभु आनि करि पूजा बिबिध प्रकार।।10।।<br />

]]></item>


        <item><![CDATA[
कह मुनि प्रभु सुनु बिनती मोरी। अस्तुति करौं कवन बिधि तोरी।।<br />
महिमा अमित मोरि मति थोरी। रबि सन्मुख खद्योत अँजोरी।।<br />
श्याम तामरस दाम शरीरं। जटा मुकुट परिधन मुनिचीरं।।<br />
पाणि चाप शर कटि तूणीरं। नौमि निरंतर श्रीरघुवीरं।।<br />
मोह विपिन घन दहन कृशानुः। संत सरोरुह कानन भानुः।।<br />
निशिचर करि वरूथ मृगराजः। त्रातु सदा नो भव खग बाजः।।<br />
अरुण नयन राजीव सुवेशं। सीता नयन चकोर निशेशं।।<br />
हर ह्रदि मानस बाल मरालं। नौमि राम उर बाहु विशालं।।<br />
संशय सर्प ग्रसन उरगादः। शमन सुकर्कश तर्क विषादः।।<br />
भव भंजन रंजन सुर यूथः। त्रातु सदा नो कृपा वरूथः।।<br />
निर्गुण सगुण विषम सम रूपं। ज्ञान गिरा गोतीतमनूपं।।<br />
अमलमखिलमनवद्यमपारं। नौमि राम भंजन महि भारं।।<br />
भक्त कल्पपादप आरामः। तर्जन क्रोध लोभ मद कामः।।<br />
अति नागर भव सागर सेतुः। त्रातु सदा दिनकर कुल केतुः।।<br />
अतुलित भुज प्रताप बल धामः। कलि मल विपुल विभंजन नामः।।<br />
धर्म वर्म नर्मद गुण ग्रामः। संतत शं तनोतु मम रामः।।<br />
जदपि बिरज ब्यापक अबिनासी। सब के हृदयँ निरंतर बासी।।<br />
तदपि अनुज श्री सहित खरारी। बसतु मनसि मम काननचारी।।<br />
जे जानहिं ते जानहुँ स्वामी। सगुन अगुन उर अंतरजामी।।<br />
जो कोसल पति राजिव नयना। करउ सो राम हृदय मम अयना।<br />
अस अभिमान जाइ जनि भोरे। मैं सेवक रघुपति पति मोरे।।<br />
सुनि मुनि बचन राम मन भाए। बहुरि हरषि मुनिबर उर लाए।।<br />
परम प्रसन्न जानु मुनि मोही। जो बर मागहु देउ सो तोही।।<br />
मुनि कह मै बर कबहुँ न जाचा। समुझि न परइ झूठ का साचा।।<br />
तुम्हहि नीक लागै रघुराई। सो मोहि देहु दास सुखदाई।।<br />
अबिरल भगति बिरति बिग्याना। होहु सकल गुन ग्यान निधाना।।<br />
प्रभु जो दीन्ह सो बरु मैं पावा। अब सो देहु मोहि जो भावा।।<br />
दो0-अनुज जानकी सहित प्रभु चाप बान धर राम।<br />
मम हिय गगन इंदु इव बसहु सदा निहकाम।।11।।<br />

]]></item>


        <item><![CDATA[
एवमस्तु करि रमानिवासा। हरषि चले कुभंज रिषि पासा।।<br />
बहुत दिवस गुर दरसन पाएँ। भए मोहि एहिं आश्रम आएँ।।<br />
अब प्रभु संग जाउँ गुर पाहीं। तुम्ह कहँ नाथ निहोरा नाहीं।।<br />
देखि कृपानिधि मुनि चतुराई। लिए संग बिहसै द्वौ भाई।।<br />
पंथ कहत निज भगति अनूपा। मुनि आश्रम पहुँचे सुरभूपा।।<br />
तुरत सुतीछन गुर पहिं गयऊ। करि दंडवत कहत अस भयऊ।।<br />
नाथ कौसलाधीस कुमारा। आए मिलन जगत आधारा।।<br />
राम अनुज समेत बैदेही। निसि दिनु देव जपत हहु जेही।।<br />
सुनत अगस्ति तुरत उठि धाए। हरि बिलोकि लोचन जल छाए।।<br />
मुनि पद कमल परे द्वौ भाई। रिषि अति प्रीति लिए उर लाई।।<br />
सादर कुसल पूछि मुनि ग्यानी। आसन बर बैठारे आनी।।<br />
पुनि करि बहु प्रकार प्रभु पूजा। मोहि सम भाग्यवंत नहिं दूजा।।<br />
जहँ लगि रहे अपर मुनि बृंदा। हरषे सब बिलोकि सुखकंदा।।<br />
दो0-मुनि समूह महँ बैठे सन्मुख सब की ओर।<br />
सरद इंदु तन चितवत मानहुँ निकर चकोर।।12।।<br />

]]></item>


        <item><![CDATA[
तब रघुबीर कहा मुनि पाहीं। तुम्ह सन प्रभु दुराव कछु नाही।।<br />
तुम्ह जानहु जेहि कारन आयउँ। ताते तात न कहि समुझायउँ।।<br />
अब सो मंत्र देहु प्रभु मोही। जेहि प्रकार मारौं मुनिद्रोही।।<br />
मुनि मुसकाने सुनि प्रभु बानी। पूछेहु नाथ मोहि का जानी।।<br />
तुम्हरेइँ भजन प्रभाव अघारी। जानउँ महिमा कछुक तुम्हारी।।<br />
ऊमरि तरु बिसाल तव माया। फल ब्रह्मांड अनेक निकाया।।<br />
जीव चराचर जंतु समाना। भीतर बसहि न जानहिं आना।।<br />
ते फल भच्छक कठिन कराला। तव भयँ डरत सदा सोउ काला।।<br />
ते तुम्ह सकल लोकपति साईं। पूँछेहु मोहि मनुज की नाईं।।<br />
यह बर मागउँ कृपानिकेता। बसहु हृदयँ श्री अनुज समेता।।<br />
अबिरल भगति बिरति सतसंगा। चरन सरोरुह प्रीति अभंगा।।<br />
जद्यपि ब्रह्म अखंड अनंता। अनुभव गम्य भजहिं जेहि संता।।<br />
अस तव रूप बखानउँ जानउँ। फिरि फिरि सगुन ब्रह्म रति मानउँ।।<br />
संतत दासन्ह देहु बड़ाई। तातें मोहि पूँछेहु रघुराई।।<br />
है प्रभु परम मनोहर ठाऊँ। पावन पंचबटी तेहि नाऊँ।।<br />
दंडक बन पुनीत प्रभु करहू। उग्र साप मुनिबर कर हरहू।।<br />
बास करहु तहँ रघुकुल राया। कीजे सकल मुनिन्ह पर दाया।।<br />
चले राम मुनि आयसु पाई। तुरतहिं पंचबटी निअराई।।<br />
दो0-गीधराज सैं भैंट भइ बहु बिधि प्रीति बढ़ाइ।।<br />
गोदावरी निकट प्रभु रहे परन गृह छाइ।।13।।<br />

]]></item>


        <item><![CDATA[
जब ते राम कीन्ह तहँ बासा। सुखी भए मुनि बीती त्रासा।।<br />
गिरि बन नदीं ताल छबि छाए। दिन दिन प्रति अति हौहिं सुहाए।।<br />
खग मृग बृंद अनंदित रहहीं। मधुप मधुर गंजत छबि लहहीं।।<br />
सो बन बरनि न सक अहिराजा। जहाँ प्रगट रघुबीर बिराजा।।<br />
एक बार प्रभु सुख आसीना। लछिमन बचन कहे छलहीना।।<br />
सुर नर मुनि सचराचर साईं। मैं पूछउँ निज प्रभु की नाई।।<br />
मोहि समुझाइ कहहु सोइ देवा। सब तजि करौं चरन रज सेवा।।<br />
कहहु ग्यान बिराग अरु माया। कहहु सो भगति करहु जेहिं दाया।।<br />
दो0- ईस्वर जीव भेद प्रभु सकल कहौ समुझाइ।।<br />
जातें होइ चरन रति सोक मोह भ्रम जाइ।।14।।<br />

]]></item>


        <item><![CDATA[
थोरेहि महँ सब कहउँ बुझाई। सुनहु तात मति मन चित लाई।।<br />
मैं अरु मोर तोर तैं माया। जेहिं बस कीन्हे जीव निकाया।।<br />
गो गोचर जहँ लगि मन जाई। सो सब माया जानेहु भाई।।<br />
तेहि कर भेद सुनहु तुम्ह सोऊ। बिद्या अपर अबिद्या दोऊ।।<br />
एक दुष्ट अतिसय दुखरूपा। जा बस जीव परा भवकूपा।।<br />
एक रचइ जग गुन बस जाकें। प्रभु प्रेरित नहिं निज बल ताकें।।<br />
ग्यान मान जहँ एकउ नाहीं। देख ब्रह्म समान सब माही।।<br />
कहिअ तात सो परम बिरागी। तृन सम सिद्धि तीनि गुन त्यागी।।<br />
दो0-माया ईस न आपु कहुँ जान कहिअ सो जीव।<br />
बंध मोच्छ प्रद सर्बपर माया प्रेरक सीव।।15।।<br />

]]></item>


        <item><![CDATA[
धर्म तें बिरति जोग तें ग्याना। ग्यान मोच्छप्रद बेद बखाना।।<br />
जातें बेगि द्रवउँ मैं भाई। सो मम भगति भगत सुखदाई।।<br />
सो सुतंत्र अवलंब न आना। तेहि आधीन ग्यान बिग्याना।।<br />
भगति तात अनुपम सुखमूला। मिलइ जो संत होइँ अनुकूला।।<br />
भगति कि साधन कहउँ बखानी। सुगम पंथ मोहि पावहिं प्रानी।।<br />
प्रथमहिं बिप्र चरन अति प्रीती। निज निज कर्म निरत श्रुति रीती।।<br />
एहि कर फल पुनि बिषय बिरागा। तब मम धर्म उपज अनुरागा।।<br />
श्रवनादिक नव भक्ति दृढ़ाहीं। मम लीला रति अति मन माहीं।।<br />
संत चरन पंकज अति प्रेमा। मन क्रम बचन भजन दृढ़ नेमा।।<br />
गुरु पितु मातु बंधु पति देवा। सब मोहि कहँ जाने दृढ़ सेवा।।<br />
मम गुन गावत पुलक सरीरा। गदगद गिरा नयन बह नीरा।।<br />
काम आदि मद दंभ न जाकें। तात निरंतर बस मैं ताकें।।<br />
दो0-बचन कर्म मन मोरि गति भजनु करहिं निःकाम।।<br />
तिन्ह के हृदय कमल महुँ करउँ सदा बिश्राम।।16।।<br />

]]></item>


        <item><![CDATA[
भगति जोग सुनि अति सुख पावा। लछिमन प्रभु चरनन्हि सिरु नावा।।<br />
एहि बिधि गए कछुक दिन बीती। कहत बिराग ग्यान गुन नीती।।<br />
सूपनखा रावन कै बहिनी। दुष्ट हृदय दारुन जस अहिनी।।<br />
पंचबटी सो गइ एक बारा। देखि बिकल भइ जुगल कुमारा।।<br />
भ्राता पिता पुत्र उरगारी। पुरुष मनोहर निरखत नारी।।<br />
होइ बिकल सक मनहि न रोकी। जिमि रबिमनि द्रव रबिहि बिलोकी।।<br />
रुचिर रुप धरि प्रभु पहिं जाई। बोली बचन बहुत मुसुकाई।।<br />
तुम्ह सम पुरुष न मो सम नारी। यह सँजोग बिधि रचा बिचारी।।<br />
मम अनुरूप पुरुष जग माहीं। देखेउँ खोजि लोक तिहु नाहीं।।<br />
ताते अब लगि रहिउँ कुमारी। मनु माना कछु तुम्हहि निहारी।।<br />
सीतहि चितइ कही प्रभु बाता। अहइ कुआर मोर लघु भ्राता।।<br />
गइ लछिमन रिपु भगिनी जानी। प्रभु बिलोकि बोले मृदु बानी।।<br />
सुंदरि सुनु मैं उन्ह कर दासा। पराधीन नहिं तोर सुपासा।।<br />
प्रभु समर्थ कोसलपुर राजा। जो कछु करहिं उनहि सब छाजा।।<br />
सेवक सुख चह मान भिखारी। ब्यसनी धन सुभ गति बिभिचारी।।<br />
लोभी जसु चह चार गुमानी। नभ दुहि दूध चहत ए प्रानी।।<br />
पुनि फिरि राम निकट सो आई। प्रभु लछिमन पहिं बहुरि पठाई।।<br />
लछिमन कहा तोहि सो बरई। जो तृन तोरि लाज परिहरई।।<br />
तब खिसिआनि राम पहिं गई। रूप भयंकर प्रगटत भई।।<br />
सीतहि सभय देखि रघुराई। कहा अनुज सन सयन बुझाई।।<br />
दो0-लछिमन अति लाघवँ सो नाक कान बिनु कीन्हि।<br />
ताके कर रावन कहँ मनौ चुनौती दीन्हि।।17।।<br />

]]></item>


        <item><![CDATA[
नाक कान बिनु भइ बिकरारा। जनु स्त्रव सैल गैरु कै धारा।।<br />
खर दूषन पहिं गइ बिलपाता। धिग धिग तव पौरुष बल भ्राता।।<br />
तेहि पूछा सब कहेसि बुझाई। जातुधान सुनि सेन बनाई।।<br />
धाए निसिचर निकर बरूथा। जनु सपच्छ कज्जल गिरि जूथा।।<br />
नाना बाहन नानाकारा। नानायुध धर घोर अपारा।।<br />
सुपनखा आगें करि लीनी। असुभ रूप श्रुति नासा हीनी।।<br />
असगुन अमित होहिं भयकारी। गनहिं न मृत्यु बिबस सब झारी।।<br />
गर्जहि तर्जहिं गगन उड़ाहीं। देखि कटकु भट अति हरषाहीं।।<br />
कोउ कह जिअत धरहु द्वौ भाई। धरि मारहु तिय लेहु छड़ाई।।<br />
धूरि पूरि नभ मंडल रहा। राम बोलाइ अनुज सन कहा।।<br />
लै जानकिहि जाहु गिरि कंदर। आवा निसिचर कटकु भयंकर।।<br />
रहेहु सजग सुनि प्रभु कै बानी। चले सहित श्री सर धनु पानी।।<br />
देखि राम रिपुदल चलि आवा। बिहसि कठिन कोदंड चढ़ावा।।<br />
छं0-कोदंड कठिन चढ़ाइ सिर जट जूट बाँधत सोह क्यों।<br />
मरकत सयल पर लरत दामिनि कोटि सों जुग भुजग ज्यों।।<br />
कटि कसि निषंग बिसाल भुज गहि चाप बिसिख सुधारि कै।।<br />
चितवत मनहुँ मृगराज प्रभु गजराज घटा निहारि कै।।<br />
सो0-आइ गए बगमेल धरहु धरहु धावत सुभट।<br />
जथा बिलोकि अकेल बाल रबिहि घेरत दनुज।।18।।<br />
]]></item> 
<item><![CDATA[
प्रभु बिलोकि सर सकहिं न डारी। थकित भई रजनीचर धारी।।<br />
सचिव बोलि बोले खर दूषन। यह कोउ नृपबालक नर भूषन।।<br />
नाग असुर सुर नर मुनि जेते। देखे जिते हते हम केते।।<br />
हम भरि जन्म सुनहु सब भाई। देखी नहिं असि सुंदरताई।।<br />
जद्यपि भगिनी कीन्ह कुरूपा। बध लायक नहिं पुरुष अनूपा।।<br />
देहु तुरत निज नारि दुराई। जीअत भवन जाहु द्वौ भाई।।<br />
मोर कहा तुम्ह ताहि सुनावहु। तासु बचन सुनि आतुर आवहु।।<br />
दूतन्ह कहा राम सन जाई। सुनत राम बोले मुसकाई।।<br />
हम छत्री मृगया बन करहीं। तुम्ह से खल मृग खौजत फिरहीं।।<br />
रिपु बलवंत देखि नहिं डरहीं। एक बार कालहु सन लरहीं।।<br />
जद्यपि मनुज दनुज कुल घालक। मुनि पालक खल सालक बालक।।<br />
जौं न होइ बल घर फिरि जाहू। समर बिमुख मैं हतउँ न काहू।।<br />
रन चढ़ि करिअ कपट चतुराई। रिपु पर कृपा परम कदराई।।<br />
दूतन्ह जाइ तुरत सब कहेऊ। सुनि खर दूषन उर अति दहेऊ।।<br />
छं-उर दहेउ कहेउ कि धरहु धाए बिकट भट रजनीचरा।<br />
सर चाप तोमर सक्ति सूल कृपान परिघ परसु धरा।।<br />
प्रभु कीन्ह धनुष टकोर प्रथम कठोर घोर भयावहा।<br />
भए बधिर ब्याकुल जातुधान न ग्यान तेहि अवसर रहा।।<br />
दो0-सावधान होइ धाए जानि सबल आराति।<br />
लागे बरषन राम पर अस्त्र सस्त्र बहु भाँति।।19(क)।।<br />
तिन्ह के आयुध तिल सम करि काटे रघुबीर।<br />
तानि सरासन श्रवन लगि पुनि छाँड़े निज तीर।।19(ख)।।<br />

]]></item>


        <item><![CDATA[
छं0-तब चले जान बबान कराल। फुंकरत जनु बहु ब्याल।।<br />
कोपेउ समर श्रीराम। चले बिसिख निसित निकाम।।<br />
अवलोकि खरतर तीर। मुरि चले निसिचर बीर।।<br />
भए क्रुद्ध तीनिउ भाइ। जो भागि रन ते जाइ।।<br />
तेहि बधब हम निज पानि। फिरे मरन मन महुँ ठानि।।<br />
आयुध अनेक प्रकार। सनमुख ते करहिं प्रहार।।<br />
रिपु परम कोपे जानि। प्रभु धनुष सर संधानि।।<br />
छाँड़े बिपुल नाराच। लगे कटन बिकट पिसाच।।<br />
उर सीस भुज कर चरन। जहँ तहँ लगे महि परन।।<br />
चिक्करत लागत बान। धर परत कुधर समान।।<br />
भट कटत तन सत खंड। पुनि उठत करि पाषंड।।<br />
नभ उड़त बहु भुज मुंड। बिनु मौलि धावत रुंड।।<br />
खग कंक काक सृगाल। कटकटहिं कठिन कराल।।<br />
छं0-कटकटहिं ज़ंबुक भूत प्रेत पिसाच खर्पर संचहीं।<br />
बेताल बीर कपाल ताल बजाइ जोगिनि नंचहीं।।<br />
रघुबीर बान प्रचंड खंडहिं भटन्ह के उर भुज सिरा।<br />
जहँ तहँ परहिं उठि लरहिं धर धरु धरु करहिं भयकर गिरा।।<br />
अंतावरीं गहि उड़त गीध पिसाच कर गहि धावहीं।।<br />
संग्राम पुर बासी मनहुँ बहु बाल गुड़ी उड़ावहीं।।<br />
मारे पछारे उर बिदारे बिपुल भट कहँरत परे।<br />
अवलोकि निज दल बिकल भट तिसिरादि खर दूषन फिरे।।<br />
सर सक्ति तोमर परसु सूल कृपान एकहि बारहीं।<br />
करि कोप श्रीरघुबीर पर अगनित निसाचर डारहीं।।<br />
प्रभु निमिष महुँ रिपु सर निवारि पचारि डारे सायका।<br />
दस दस बिसिख उर माझ मारे सकल निसिचर नायका।।<br />
महि परत उठि भट भिरत मरत न करत माया अति घनी।<br />
सुर डरत चौदह सहस प्रेत बिलोकि एक अवध धनी।।<br />
सुर मुनि सभय प्रभु देखि मायानाथ अति कौतुक कर् यो।<br />
देखहि परसपर राम करि संग्राम रिपुदल लरि मर् यो।।<br />
दो0-राम राम कहि तनु तजहिं पावहिं पद निर्बान।<br />
करि उपाय रिपु मारे छन महुँ कृपानिधान।।20(क)।।<br />
हरषित बरषहिं सुमन सुर बाजहिं गगन निसान।<br />
अस्तुति करि करि सब चले सोभित बिबिध बिमान।।20(ख)।।<br />

]]></item>


        <item><![CDATA[
जब रघुनाथ समर रिपु जीते। सुर नर मुनि सब के भय बीते।।<br />
तब लछिमन सीतहि लै आए। प्रभु पद परत हरषि उर लाए।<br />
सीता चितव स्याम मृदु गाता। परम प्रेम लोचन न अघाता।।<br />
पंचवटीं बसि श्रीरघुनायक। करत चरित सुर मुनि सुखदायक।।<br />
धुआँ देखि खरदूषन केरा। जाइ सुपनखाँ रावन प्रेरा।।<br />
बोलि बचन क्रोध करि भारी। देस कोस कै सुरति बिसारी।।<br />
करसि पान सोवसि दिनु राती। सुधि नहिं तव सिर पर आराती।।<br />
राज नीति बिनु धन बिनु धर्मा। हरिहि समर्पे बिनु सतकर्मा।।<br />
बिद्या बिनु बिबेक उपजाएँ। श्रम फल पढ़े किएँ अरु पाएँ।।<br />
संग ते जती कुमंत्र ते राजा। मान ते ग्यान पान तें लाजा।।<br />
प्रीति प्रनय बिनु मद ते गुनी। नासहि बेगि नीति अस सुनी।।<br />
सो0-रिपु रुज पावक पाप प्रभु अहि गनिअ न छोट करि।<br />
अस कहि बिबिध बिलाप करि लागी रोदन करन।।21(क)।।<br />
दो0-सभा माझ परि ब्याकुल बहु प्रकार कह रोइ।<br />
तोहि जिअत दसकंधर मोरि कि असि गति होइ।।21(ख)।।<br />

]]></item>


        <item><![CDATA[
सुनत सभासद उठे अकुलाई। समुझाई गहि बाहँ उठाई।।<br />
कह लंकेस कहसि निज बाता। केँइँ तव नासा कान निपाता।।<br />
अवध नृपति दसरथ के जाए। पुरुष सिंघ बन खेलन आए।।<br />
समुझि परी मोहि उन्ह कै करनी। रहित निसाचर करिहहिं धरनी।।<br />
जिन्ह कर भुजबल पाइ दसानन। अभय भए बिचरत मुनि कानन।।<br />
देखत बालक काल समाना। परम धीर धन्वी गुन नाना।।<br />
अतुलित बल प्रताप द्वौ भ्राता। खल बध रत सुर मुनि सुखदाता।।<br />
सोभाधाम राम अस नामा। तिन्ह के संग नारि एक स्यामा।।<br />
रुप रासि बिधि नारि सँवारी। रति सत कोटि तासु बलिहारी।।<br />
तासु अनुज काटे श्रुति नासा। सुनि तव भगिनि करहिं परिहासा।।<br />
खर दूषन सुनि लगे पुकारा। छन महुँ सकल कटक उन्ह मारा।।<br />
खर दूषन तिसिरा कर घाता। सुनि दससीस जरे सब गाता।।<br />
दो0-सुपनखहि समुझाइ करि बल बोलेसि बहु भाँति।<br />
गयउ भवन अति सोचबस नीद परइ नहिं राति।।22।।<br />

]]></item>


        <item><![CDATA[
सुर नर असुर नाग खग माहीं। मोरे अनुचर कहँ कोउ नाहीं।।<br />
खर दूषन मोहि सम बलवंता। तिन्हहि को मारइ बिनु भगवंता।।<br />
सुर रंजन भंजन महि भारा। जौं भगवंत लीन्ह अवतारा।।<br />
तौ मै जाइ बैरु हठि करऊँ। प्रभु सर प्रान तजें भव तरऊँ।।<br />
होइहि भजनु न तामस देहा। मन क्रम बचन मंत्र दृढ़ एहा।।<br />
जौं नररुप भूपसुत कोऊ। हरिहउँ नारि जीति रन दोऊ।।<br />
चला अकेल जान चढि तहवाँ। बस मारीच सिंधु तट जहवाँ।।<br />
इहाँ राम जसि जुगुति बनाई। सुनहु उमा सो कथा सुहाई।।<br />
दो0-लछिमन गए बनहिं जब लेन मूल फल कंद।<br />
जनकसुता सन बोले बिहसि कृपा सुख बृंद।। 23।।<br />

]]></item>


        <item><![CDATA[
सुनहु प्रिया ब्रत रुचिर सुसीला। मैं कछु करबि ललित नरलीला।।<br />
तुम्ह पावक महुँ करहु निवासा। जौ लगि करौं निसाचर नासा।।<br />
जबहिं राम सब कहा बखानी। प्रभु पद धरि हियँ अनल समानी।।<br />
निज प्रतिबिंब राखि तहँ सीता। तैसइ सील रुप सुबिनीता।।<br />
लछिमनहूँ यह मरमु न जाना। जो कछु चरित रचा भगवाना।।<br />
दसमुख गयउ जहाँ मारीचा। नाइ माथ स्वारथ रत नीचा।।<br />
नवनि नीच कै अति दुखदाई। जिमि अंकुस धनु उरग बिलाई।।<br />
भयदायक खल कै प्रिय बानी। जिमि अकाल के कुसुम भवानी।।<br />
दो0-करि पूजा मारीच तब सादर पूछी बात।<br />
कवन हेतु मन ब्यग्र अति अकसर आयहु तात।।24।।<br />

]]></item>


        <item><![CDATA[
दसमुख सकल कथा तेहि आगें। कही सहित अभिमान अभागें।।<br />
होहु कपट मृग तुम्ह छलकारी। जेहि बिधि हरि आनौ नृपनारी।।<br />
तेहिं पुनि कहा सुनहु दससीसा। ते नररुप चराचर ईसा।।<br />
तासों तात बयरु नहिं कीजे। मारें मरिअ जिआएँ जीजै।।<br />
मुनि मख राखन गयउ कुमारा। बिनु फर सर रघुपति मोहि मारा।।<br />
सत जोजन आयउँ छन माहीं। तिन्ह सन बयरु किएँ भल नाहीं।।<br />
भइ मम कीट भृंग की नाई। जहँ तहँ मैं देखउँ दोउ भाई।।<br />
जौं नर तात तदपि अति सूरा। तिन्हहि बिरोधि न आइहि पूरा।।<br />
दो0-जेहिं ताड़का सुबाहु हति खंडेउ हर कोदंड।।<br />
खर दूषन तिसिरा बधेउ मनुज कि अस बरिबंड।।25।।<br />

]]></item>


        <item><![CDATA[
जाहु भवन कुल कुसल बिचारी। सुनत जरा दीन्हिसि बहु गारी।।<br />
गुरु जिमि मूढ़ करसि मम बोधा। कहु जग मोहि समान को जोधा।।<br />
तब मारीच हृदयँ अनुमाना। नवहि बिरोधें नहिं कल्याना।।<br />
सस्त्री मर्मी प्रभु सठ धनी। बैद बंदि कबि भानस गुनी।।<br />
उभय भाँति देखा निज मरना। तब ताकिसि रघुनायक सरना।।<br />
उतरु देत मोहि बधब अभागें। कस न मरौं रघुपति सर लागें।।<br />
अस जियँ जानि दसानन संगा। चला राम पद प्रेम अभंगा।।<br />
मन अति हरष जनाव न तेही। आजु देखिहउँ परम सनेही।।<br />
छं0- निज परम प्रीतम देखि लोचन सुफल करि सुख पाइहौं।<br />
श्री सहित अनुज समेत कृपानिकेत पद मन लाइहौं।।<br />
निर्बान दायक क्रोध जा कर भगति अबसहि बसकरी।<br />
निज पानि सर संधानि सो मोहि बधिहि सुखसागर हरी।।<br />
दो0-मम पाछें धर धावत धरें सरासन बान।<br />
फिरि फिरि प्रभुहि बिलोकिहउँ धन्य न मो सम आन।।26।।<br />

]]></item>


        <item><![CDATA[
तेहि बन निकट दसानन गयऊ। तब मारीच कपटमृग भयऊ।।<br />
अति बिचित्र कछु बरनि न जाई। कनक देह मनि रचित बनाई।।<br />
सीता परम रुचिर मृग देखा। अंग अंग सुमनोहर बेषा।।<br />
सुनहु देव रघुबीर कृपाला। एहि मृग कर अति सुंदर छाला।।<br />
सत्यसंध प्रभु बधि करि एही। आनहु चर्म कहति बैदेही।।<br />
तब रघुपति जानत सब कारन। उठे हरषि सुर काजु सँवारन।।<br />
मृग बिलोकि कटि परिकर बाँधा। करतल चाप रुचिर सर साँधा।।<br />
प्रभु लछिमनिहि कहा समुझाई। फिरत बिपिन निसिचर बहु भाई।।<br />
सीता केरि करेहु रखवारी। बुधि बिबेक बल समय बिचारी।।<br />
प्रभुहि बिलोकि चला मृग भाजी। धाए रामु सरासन साजी।।<br />
निगम नेति सिव ध्यान न पावा। मायामृग पाछें सो धावा।।<br />
कबहुँ निकट पुनि दूरि पराई। कबहुँक प्रगटइ कबहुँ छपाई।।<br />
प्रगटत दुरत करत छल भूरी। एहि बिधि प्रभुहि गयउ लै दूरी।।<br />
तब तकि राम कठिन सर मारा। धरनि परेउ करि घोर पुकारा।।<br />
लछिमन कर प्रथमहिं लै नामा। पाछें सुमिरेसि मन महुँ रामा।।<br />
प्रान तजत प्रगटेसि निज देहा। सुमिरेसि रामु समेत सनेहा।।<br />
अंतर प्रेम तासु पहिचाना। मुनि दुर्लभ गति दीन्हि सुजाना।।<br />
दो0-बिपुल सुमन सुर बरषहिं गावहिं प्रभु गुन गाथ।<br />
निज पद दीन्ह असुर कहुँ दीनबंधु रघुनाथ।।27।।<br />

]]></item>


        <item><![CDATA[
खल बधि तुरत फिरे रघुबीरा। सोह चाप कर कटि तूनीरा।।<br />
आरत गिरा सुनी जब सीता। कह लछिमन सन परम सभीता।।<br />
जाहु बेगि संकट अति भ्राता। लछिमन बिहसि कहा सुनु माता।।<br />
भृकुटि बिलास सृष्टि लय होई। सपनेहुँ संकट परइ कि सोई।।<br />
मरम बचन जब सीता बोला। हरि प्रेरित लछिमन मन डोला।।<br />
बन दिसि देव सौंपि सब काहू। चले जहाँ रावन ससि राहू।।<br />
सून बीच दसकंधर देखा। आवा निकट जती कें बेषा।।<br />
जाकें डर सुर असुर डेराहीं। निसि न नीद दिन अन्न न खाहीं।।<br />
सो दससीस स्वान की नाई। इत उत चितइ चला भड़िहाई।।<br />
इमि कुपंथ पग देत खगेसा। रह न तेज बुधि बल लेसा।।<br />
नाना बिधि करि कथा सुहाई। राजनीति भय प्रीति देखाई।।<br />
कह सीता सुनु जती गोसाईं। बोलेहु बचन दुष्ट की नाईं।।<br />
तब रावन निज रूप देखावा। भई सभय जब नाम सुनावा।।<br />
कह सीता धरि धीरजु गाढ़ा। आइ गयउ प्रभु रहु खल ठाढ़ा।।<br />
जिमि हरिबधुहि छुद्र सस चाहा। भएसि कालबस निसिचर नाहा।।<br />
सुनत बचन दससीस रिसाना। मन महुँ चरन बंदि सुख माना।।<br />
दो0-क्रोधवंत तब रावन लीन्हिसि रथ बैठाइ।<br />
चला गगनपथ आतुर भयँ रथ हाँकि न जाइ।।28।।<br />

]]></item>


        <item><![CDATA[
हा जग एक बीर रघुराया। केहिं अपराध बिसारेहु दाया।।<br />
आरति हरन सरन सुखदायक। हा रघुकुल सरोज दिननायक।।<br />
हा लछिमन तुम्हार नहिं दोसा। सो फलु पायउँ कीन्हेउँ रोसा।।<br />
बिबिध बिलाप करति बैदेही। भूरि कृपा प्रभु दूरि सनेही।।<br />
बिपति मोरि को प्रभुहि सुनावा। पुरोडास चह रासभ खावा।।<br />
सीता कै बिलाप सुनि भारी। भए चराचर जीव दुखारी।।<br />
गीधराज सुनि आरत बानी। रघुकुलतिलक नारि पहिचानी।।<br />
अधम निसाचर लीन्हे जाई। जिमि मलेछ बस कपिला गाई।।<br />
सीते पुत्रि करसि जनि त्रासा। करिहउँ जातुधान कर नासा।।<br />
धावा क्रोधवंत खग कैसें। छूटइ पबि परबत कहुँ जैसे।।<br />
रे रे दुष्ट ठाढ़ किन होही। निर्भय चलेसि न जानेहि मोही।।<br />
आवत देखि कृतांत समाना। फिरि दसकंधर कर अनुमाना।।<br />
की मैनाक कि खगपति होई। मम बल जान सहित पति सोई।।<br />
जाना जरठ जटायू एहा। मम कर तीरथ छाँड़िहि देहा।।<br />
सुनत गीध क्रोधातुर धावा। कह सुनु रावन मोर सिखावा।।<br />
तजि जानकिहि कुसल गृह जाहू। नाहिं त अस होइहि बहुबाहू।।<br />
राम रोष पावक अति घोरा। होइहि सकल सलभ कुल तोरा।।<br />
उतरु न देत दसानन जोधा। तबहिं गीध धावा करि क्रोधा।।<br />
धरि कच बिरथ कीन्ह महि गिरा। सीतहि राखि गीध पुनि फिरा।।<br />
चौचन्ह मारि बिदारेसि देही। दंड एक भइ मुरुछा तेही।।<br />
तब सक्रोध निसिचर खिसिआना। काढ़ेसि परम कराल कृपाना।।<br />
काटेसि पंख परा खग धरनी। सुमिरि राम करि अदभुत करनी।।<br />
सीतहि जानि चढ़ाइ बहोरी। चला उताइल त्रास न थोरी।।<br />
करति बिलाप जाति नभ सीता। ब्याध बिबस जनु मृगी सभीता।।<br />
गिरि पर बैठे कपिन्ह निहारी। कहि हरि नाम दीन्ह पट डारी।।<br />
एहि बिधि सीतहि सो लै गयऊ। बन असोक महँ राखत भयऊ।।<br />
दो0-हारि परा खल बहु बिधि भय अरु प्रीति देखाइ।<br />
तब असोक पादप तर राखिसि जतन कराइ।।29(क)।।<br />
नवान्हपारायण, छठा विश्राम<br />
जेहि बिधि कपट कुरंग सँग धाइ चले श्रीराम।<br />
सो छबि सीता राखि उर रटति रहति हरिनाम।।29(ख)।।<br />

]]></item>


        <item><![CDATA[
रघुपति अनुजहि आवत देखी। बाहिज चिंता कीन्हि बिसेषी।।<br />
जनकसुता परिहरिहु अकेली। आयहु तात बचन मम पेली।।<br />
निसिचर निकर फिरहिं बन माहीं। मम मन सीता आश्रम नाहीं।।<br />
गहि पद कमल अनुज कर जोरी। कहेउ नाथ कछु मोहि न खोरी।।<br />
अनुज समेत गए प्रभु तहवाँ। गोदावरि तट आश्रम जहवाँ।।<br />
आश्रम देखि जानकी हीना। भए बिकल जस प्राकृत दीना।।<br />
हा गुन खानि जानकी सीता। रूप सील ब्रत नेम पुनीता।।<br />
लछिमन समुझाए बहु भाँती। पूछत चले लता तरु पाँती।।<br />
हे खग मृग हे मधुकर श्रेनी। तुम्ह देखी सीता मृगनैनी।।<br />
खंजन सुक कपोत मृग मीना। मधुप निकर कोकिला प्रबीना।।<br />
कुंद कली दाड़िम दामिनी। कमल सरद ससि अहिभामिनी।।<br />
बरुन पास मनोज धनु हंसा। गज केहरि निज सुनत प्रसंसा।।<br />
श्रीफल कनक कदलि हरषाहीं। नेकु न संक सकुच मन माहीं।।<br />
सुनु जानकी तोहि बिनु आजू। हरषे सकल पाइ जनु राजू।।<br />
किमि सहि जात अनख तोहि पाहीं । प्रिया बेगि प्रगटसि कस नाहीं।।<br />
एहि बिधि खौजत बिलपत स्वामी। मनहुँ महा बिरही अति कामी।।<br />
पूरनकाम राम सुख रासी। मनुज चरित कर अज अबिनासी।।<br />
आगे परा गीधपति देखा। सुमिरत राम चरन जिन्ह रेखा।।<br />
दो0-कर सरोज सिर परसेउ कृपासिंधु रधुबीर।।<br />
निरखि राम छबि धाम मुख बिगत भई सब पीर।।30।।<br />

]]></item>


        <item><![CDATA[
तब कह गीध बचन धरि धीरा । सुनहु राम भंजन भव भीरा।।<br />
नाथ दसानन यह गति कीन्ही। तेहि खल जनकसुता हरि लीन्ही।।<br />
लै दच्छिन दिसि गयउ गोसाई। बिलपति अति कुररी की नाई।।<br />
दरस लागी प्रभु राखेंउँ प्राना। चलन चहत अब कृपानिधाना।।<br />
राम कहा तनु राखहु ताता। मुख मुसकाइ कही तेहिं बाता।।<br />
जा कर नाम मरत मुख आवा। अधमउ मुकुत होई श्रुति गावा।।<br />
सो मम लोचन गोचर आगें। राखौं देह नाथ केहि खाँगेँ।।<br />
जल भरि नयन कहहिँ रघुराई। तात कर्म निज ते गतिं पाई।।<br />
परहित बस जिन्ह के मन माहीँ। तिन्ह कहुँ जग दुर्लभ कछु नाहीँ।।<br />
तनु तजि तात जाहु मम धामा। देउँ काह तुम्ह पूरनकामा।।<br />
दो0-सीता हरन तात जनि कहहु पिता सन जाइ।।<br />
जौँ मैँ राम त कुल सहित कहिहि दसानन आइ।।31।।<br />

]]></item>


        <item><![CDATA[
गीध देह तजि धरि हरि रुपा। भूषन बहु पट पीत अनूपा।।<br />
स्याम गात बिसाल भुज चारी। अस्तुति करत नयन भरि बारी।।<br />
छं0-जय राम रूप अनूप निर्गुन सगुन गुन प्रेरक सही।<br />
दससीस बाहु प्रचंड खंडन चंड सर मंडन मही।।<br />
पाथोद गात सरोज मुख राजीव आयत लोचनं।<br />
नित नौमि रामु कृपाल बाहु बिसाल भव भय मोचनं।।1।।<br />
बलमप्रमेयमनादिमजमब्यक्तमेकमगोचरं।<br />
गोबिंद गोपर द्वंद्वहर बिग्यानघन धरनीधरं।।<br />
जे राम मंत्र जपंत संत अनंत जन मन रंजनं।<br />
नित नौमि राम अकाम प्रिय कामादि खल दल गंजनं।।2।<br />
जेहि श्रुति निरंजन ब्रह्म ब्यापक बिरज अज कहि गावहीं।।<br />
करि ध्यान ग्यान बिराग जोग अनेक मुनि जेहि पावहीं।।<br />
सो प्रगट करुना कंद सोभा बृंद अग जग मोहई।<br />
मम हृदय पंकज भृंग अंग अनंग बहु छबि सोहई।।3।।<br />
जो अगम सुगम सुभाव निर्मल असम सम सीतल सदा।<br />
पस्यंति जं जोगी जतन करि करत मन गो बस सदा।।<br />
सो राम रमा निवास संतत दास बस त्रिभुवन धनी।<br />
मम उर बसउ सो समन संसृति जासु कीरति पावनी।।4।।<br />
दो0-अबिरल भगति मागि बर गीध गयउ हरिधाम।<br />
तेहि की क्रिया जथोचित निज कर कीन्ही राम।।32।।<br />

]]></item>


        <item><![CDATA[
कोमल चित अति दीनदयाला। कारन बिनु रघुनाथ कृपाला।।<br />
गीध अधम खग आमिष भोगी। गति दीन्हि जो जाचत जोगी।।<br />
सुनहु उमा ते लोग अभागी। हरि तजि होहिं बिषय अनुरागी।।<br />
पुनि सीतहि खोजत द्वौ भाई। चले बिलोकत बन बहुताई।।<br />
संकुल लता बिटप घन कानन। बहु खग मृग तहँ गज पंचानन।।<br />
आवत पंथ कबंध निपाता। तेहिं सब कही साप कै बाता।।<br />
दुरबासा मोहि दीन्ही सापा। प्रभु पद पेखि मिटा सो पापा।।<br />
सुनु गंधर्ब कहउँ मै तोही। मोहि न सोहाइ ब्रह्मकुल द्रोही।।<br />
दो0-मन क्रम बचन कपट तजि जो कर भूसुर सेव।<br />
मोहि समेत बिरंचि सिव बस ताकें सब देव।।33।।<br />

]]></item>


        <item><![CDATA[
सापत ताड़त परुष कहंता। बिप्र पूज्य अस गावहिं संता।।<br />
पूजिअ बिप्र सील गुन हीना। सूद्र न गुन गन ग्यान प्रबीना।।<br />
कहि निज धर्म ताहि समुझावा। निज पद प्रीति देखि मन भावा।।<br />
रघुपति चरन कमल सिरु नाई। गयउ गगन आपनि गति पाई।।<br />
ताहि देइ गति राम उदारा। सबरी कें आश्रम पगु धारा।।<br />
सबरी देखि राम गृहँ आए। मुनि के बचन समुझि जियँ भाए।।<br />
सरसिज लोचन बाहु बिसाला। जटा मुकुट सिर उर बनमाला।।<br />
स्याम गौर सुंदर दोउ भाई। सबरी परी चरन लपटाई।।<br />
प्रेम मगन मुख बचन न आवा। पुनि पुनि पद सरोज सिर नावा।।<br />
सादर जल लै चरन पखारे। पुनि सुंदर आसन बैठारे।।<br />
दो0-कंद मूल फल सुरस अति दिए राम कहुँ आनि।<br />
प्रेम सहित प्रभु खाए बारंबार बखानि।।34।।<br />

]]></item>


        <item><![CDATA[
पानि जोरि आगें भइ ठाढ़ी। प्रभुहि बिलोकि प्रीति अति बाढ़ी।।<br />
केहि बिधि अस्तुति करौ तुम्हारी। अधम जाति मैं जड़मति भारी।।<br />
अधम ते अधम अधम अति नारी। तिन्ह महँ मैं मतिमंद अघारी।।<br />
कह रघुपति सुनु भामिनि बाता। मानउँ एक भगति कर नाता।।<br />
जाति पाँति कुल धर्म बड़ाई। धन बल परिजन गुन चतुराई।।<br />
भगति हीन नर सोहइ कैसा। बिनु जल बारिद देखिअ जैसा।।<br />
नवधा भगति कहउँ तोहि पाहीं। सावधान सुनु धरु मन माहीं।।<br />
प्रथम भगति संतन्ह कर संगा। दूसरि रति मम कथा प्रसंगा।।<br />
दो0-गुर पद पंकज सेवा तीसरि भगति अमान।<br />
चौथि भगति मम गुन गन करइ कपट तजि गान।।35।।<br />

]]></item>


        <item><![CDATA[
मंत्र जाप मम दृढ़ बिस्वासा। पंचम भजन सो बेद प्रकासा।।<br />
छठ दम सील बिरति बहु करमा। निरत निरंतर सज्जन धरमा।।<br />
सातवँ सम मोहि मय जग देखा। मोतें संत अधिक करि लेखा।।<br />
आठवँ जथालाभ संतोषा। सपनेहुँ नहिं देखइ परदोषा।।<br />
नवम सरल सब सन छलहीना। मम भरोस हियँ हरष न दीना।।<br />
नव महुँ एकउ जिन्ह के होई। नारि पुरुष सचराचर कोई।।<br />
सोइ अतिसय प्रिय भामिनि मोरे। सकल प्रकार भगति दृढ़ तोरें।।<br />
जोगि बृंद दुरलभ गति जोई। तो कहुँ आजु सुलभ भइ सोई।।<br />
मम दरसन फल परम अनूपा। जीव पाव निज सहज सरूपा।।<br />
जनकसुता कइ सुधि भामिनी। जानहि कहु करिबरगामिनी।।<br />
पंपा सरहि जाहु रघुराई। तहँ होइहि सुग्रीव मिताई।।<br />
सो सब कहिहि देव रघुबीरा। जानतहूँ पूछहु मतिधीरा।।<br />
बार बार प्रभु पद सिरु नाई। प्रेम सहित सब कथा सुनाई।।<br />
छं0-कहि कथा सकल बिलोकि हरि मुख हृदयँ पद पंकज धरे।<br />
तजि जोग पावक देह हरि पद लीन भइ जहँ नहिं फिरे।।<br />
नर बिबिध कर्म अधर्म बहु मत सोकप्रद सब त्यागहू।<br />
बिस्वास करि कह दास तुलसी राम पद अनुरागहू।।<br />
दो0-जाति हीन अघ जन्म महि मुक्त कीन्हि असि नारि।<br />
महामंद मन सुख चहसि ऐसे प्रभुहि बिसारि।।36।।<br />

]]></item>


        <item><![CDATA[
चले राम त्यागा बन सोऊ। अतुलित बल नर केहरि दोऊ।।<br />
बिरही इव प्रभु करत बिषादा। कहत कथा अनेक संबादा।।<br />
लछिमन देखु बिपिन कइ सोभा। देखत केहि कर मन नहिं छोभा।।<br />
नारि सहित सब खग मृग बृंदा। मानहुँ मोरि करत हहिं निंदा।।<br />
हमहि देखि मृग निकर पराहीं। मृगीं कहहिं तुम्ह कहँ भय नाहीं।।<br />
तुम्ह आनंद करहु मृग जाए। कंचन मृग खोजन ए आए।।<br />
संग लाइ करिनीं करि लेहीं। मानहुँ मोहि सिखावनु देहीं।।<br />
सास्त्र सुचिंतित पुनि पुनि देखिअ। भूप सुसेवित बस नहिं लेखिअ।।<br />
राखिअ नारि जदपि उर माहीं। जुबती सास्त्र नृपति बस नाहीं।।<br />
देखहु तात बसंत सुहावा। प्रिया हीन मोहि भय उपजावा।।<br />
दो0-बिरह बिकल बलहीन मोहि जानेसि निपट अकेल।<br />
सहित बिपिन मधुकर खग मदन कीन्ह बगमेल।।37(क)।।<br />
देखि गयउ भ्राता सहित तासु दूत सुनि बात।<br />
डेरा कीन्हेउ मनहुँ तब कटकु हटकि मनजात।।37(ख)।।<br />

]]></item>


        <item><![CDATA[
बिटप बिसाल लता अरुझानी। बिबिध बितान दिए जनु तानी।।<br />
कदलि ताल बर धुजा पताका। दैखि न मोह धीर मन जाका।।<br />
बिबिध भाँति फूले तरु नाना। जनु बानैत बने बहु बाना।।<br />
कहुँ कहुँ सुन्दर बिटप सुहाए। जनु भट बिलग बिलग होइ छाए।।<br />
कूजत पिक मानहुँ गज माते। ढेक महोख ऊँट बिसराते।।<br />
मोर चकोर कीर बर बाजी। पारावत मराल सब ताजी।।<br />
तीतिर लावक पदचर जूथा। बरनि न जाइ मनोज बरुथा।।<br />
रथ गिरि सिला दुंदुभी झरना। चातक बंदी गुन गन बरना।।<br />
मधुकर मुखर भेरि सहनाई। त्रिबिध बयारि बसीठीं आई।।<br />
चतुरंगिनी सेन सँग लीन्हें। बिचरत सबहि चुनौती दीन्हें।।<br />
लछिमन देखत काम अनीका। रहहिं धीर तिन्ह कै जग लीका।।<br />
एहि कें एक परम बल नारी। तेहि तें उबर सुभट सोइ भारी।।<br />
दो0-तात तीनि अति प्रबल खल काम क्रोध अरु लोभ।<br />
मुनि बिग्यान धाम मन करहिं निमिष महुँ छोभ।।38(क)।।<br />
लोभ कें इच्छा दंभ बल काम कें केवल नारि।<br />
क्रोध के परुष बचन बल मुनिबर कहहिं बिचारि।।38(ख)।।<br />

]]></item>


        <item><![CDATA[
गुनातीत सचराचर स्वामी। राम उमा सब अंतरजामी।।<br />
कामिन्ह कै दीनता देखाई। धीरन्ह कें मन बिरति दृढ़ाई।।<br />
क्रोध मनोज लोभ मद माया। छूटहिं सकल राम कीं दाया।।<br />
सो नर इंद्रजाल नहिं भूला। जा पर होइ सो नट अनुकूला।।<br />
उमा कहउँ मैं अनुभव अपना। सत हरि भजनु जगत सब सपना।।<br />
पुनि प्रभु गए सरोबर तीरा। पंपा नाम सुभग गंभीरा।।<br />
संत हृदय जस निर्मल बारी। बाँधे घाट मनोहर चारी।।<br />
जहँ तहँ पिअहिं बिबिध मृग नीरा। जनु उदार गृह जाचक भीरा।।<br />
दो0-पुरइनि सबन ओट जल बेगि न पाइअ मर्म।<br />
मायाछन्न न देखिऐ जैसे निर्गुन ब्रह्म।।39(क)।।<br />
सुखि मीन सब एकरस अति अगाध जल माहिं।<br />
जथा धर्मसीलन्ह के दिन सुख संजुत जाहिं।।39(ख)।।<br />

]]></item>


        <item><![CDATA[
बिकसे सरसिज नाना रंगा। मधुर मुखर गुंजत बहु भृंगा।।<br />
बोलत जलकुक्कुट कलहंसा। प्रभु बिलोकि जनु करत प्रसंसा।।<br />
चक्रवाक बक खग समुदाई। देखत बनइ बरनि नहिं जाई।।<br />
सुन्दर खग गन गिरा सुहाई। जात पथिक जनु लेत बोलाई।।<br />
ताल समीप मुनिन्ह गृह छाए। चहु दिसि कानन बिटप सुहाए।।<br />
चंपक बकुल कदंब तमाला। पाटल पनस परास रसाला।।<br />
नव पल्लव कुसुमित तरु नाना। चंचरीक पटली कर गाना।।<br />
सीतल मंद सुगंध सुभाऊ। संतत बहइ मनोहर बाऊ।।<br />
कुहू कुहू कोकिल धुनि करहीं। सुनि रव सरस ध्यान मुनि टरहीं।।<br />
दो0-फल भारन नमि बिटप सब रहे भूमि निअराइ।<br />
पर उपकारी पुरुष जिमि नवहिं सुसंपति पाइ।।40।।<br />

]]></item>


        <item><![CDATA[
देखि राम अति रुचिर तलावा। मज्जनु कीन्ह परम सुख पावा।।<br />
देखी सुंदर तरुबर छाया। बैठे अनुज सहित रघुराया।।<br />
तहँ पुनि सकल देव मुनि आए। अस्तुति करि निज धाम सिधाए।।<br />
बैठे परम प्रसन्न कृपाला। कहत अनुज सन कथा रसाला।।<br />
बिरहवंत भगवंतहि देखी। नारद मन भा सोच बिसेषी।।<br />
मोर साप करि अंगीकारा। सहत राम नाना दुख भारा।।<br />
ऐसे प्रभुहि बिलोकउँ जाई। पुनि न बनिहि अस अवसरु आई।।<br />
यह बिचारि नारद कर बीना। गए जहाँ प्रभु सुख आसीना।।<br />
गावत राम चरित मृदु बानी। प्रेम सहित बहु भाँति बखानी।।<br />
करत दंडवत लिए उठाई। राखे बहुत बार उर लाई।।<br />
स्वागत पूँछि निकट बैठारे। लछिमन सादर चरन पखारे।।<br />
दो0- नाना बिधि बिनती करि प्रभु प्रसन्न जियँ जानि।<br />
नारद बोले बचन तब जोरि सरोरुह पानि।।41।।<br />

]]></item>


        <item><![CDATA[
सुनहु उदार सहज रघुनायक। सुंदर अगम सुगम बर दायक।।<br />
देहु एक बर मागउँ स्वामी। जद्यपि जानत अंतरजामी।।<br />
जानहु मुनि तुम्ह मोर सुभाऊ। जन सन कबहुँ कि करउँ दुराऊ।।<br />
कवन बस्तु असि प्रिय मोहि लागी। जो मुनिबर न सकहु तुम्ह मागी।।<br />
जन कहुँ कछु अदेय नहिं मोरें। अस बिस्वास तजहु जनि भोरें।।<br />
तब नारद बोले हरषाई । अस बर मागउँ करउँ ढिठाई।।<br />
जद्यपि प्रभु के नाम अनेका। श्रुति कह अधिक एक तें एका।।<br />
राम सकल नामन्ह ते अधिका। होउ नाथ अघ खग गन बधिका।।<br />
दो0-राका रजनी भगति तव राम नाम सोइ सोम।<br />
अपर नाम उडगन बिमल बसुहुँ भगत उर ब्योम।।42(क)।।<br />
एवमस्तु मुनि सन कहेउ कृपासिंधु रघुनाथ।<br />
तब नारद मन हरष अति प्रभु पद नायउ माथ।।42(ख)।।<br />

]]></item>


        <item><![CDATA[
अति प्रसन्न रघुनाथहि जानी। पुनि नारद बोले मृदु बानी।।<br />
राम जबहिं प्रेरेउ निज माया। मोहेहु मोहि सुनहु रघुराया।।<br />
तब बिबाह मैं चाहउँ कीन्हा। प्रभु केहि कारन करै न दीन्हा।।<br />
सुनु मुनि तोहि कहउँ सहरोसा। भजहिं जे मोहि तजि सकल भरोसा।।<br />
करउँ सदा तिन्ह कै रखवारी। जिमि बालक राखइ महतारी।।<br />
गह सिसु बच्छ अनल अहि धाई। तहँ राखइ जननी अरगाई।।<br />
प्रौढ़ भएँ तेहि सुत पर माता। प्रीति करइ नहिं पाछिलि बाता।।<br />
मोरे प्रौढ़ तनय सम ग्यानी। बालक सुत सम दास अमानी।।<br />
जनहि मोर बल निज बल ताही। दुहु कहँ काम क्रोध रिपु आही।।<br />
यह बिचारि पंडित मोहि भजहीं। पाएहुँ ग्यान भगति नहिं तजहीं।।<br />
दो0-काम क्रोध लोभादि मद प्रबल मोह कै धारि।<br />
तिन्ह महँ अति दारुन दुखद मायारूपी नारि।।43।।<br />

]]></item>


        <item><![CDATA[
सुनि मुनि कह पुरान श्रुति संता। मोह बिपिन कहुँ नारि बसंता।।<br />
जप तप नेम जलाश्रय झारी। होइ ग्रीषम सोषइ सब नारी।।<br />
काम क्रोध मद मत्सर भेका। इन्हहि हरषप्रद बरषा एका।।<br />
दुर्बासना कुमुद समुदाई। तिन्ह कहँ सरद सदा सुखदाई।।<br />
धर्म सकल सरसीरुह बृंदा। होइ हिम तिन्हहि दहइ सुख मंदा।।<br />
पुनि ममता जवास बहुताई। पलुहइ नारि सिसिर रितु पाई।।<br />
पाप उलूक निकर सुखकारी। नारि निबिड़ रजनी अँधिआरी।।<br />
बुधि बल सील सत्य सब मीना। बनसी सम त्रिय कहहिं प्रबीना।।<br />
दो0-अवगुन मूल सूलप्रद प्रमदा सब दुख खानि।<br />
ताते कीन्ह निवारन मुनि मैं यह जियँ जानि।।44।।<br />

]]></item>


        <item><![CDATA[
सुनि रघुपति के बचन सुहाए। मुनि तन पुलक नयन भरि आए।।<br />
कहहु कवन प्रभु कै असि रीती। सेवक पर ममता अरु प्रीती।।<br />
जे न भजहिं अस प्रभु भ्रम त्यागी। ग्यान रंक नर मंद अभागी।।<br />
पुनि सादर बोले मुनि नारद। सुनहु राम बिग्यान बिसारद।।<br />
संतन्ह के लच्छन रघुबीरा। कहहु नाथ भव भंजन भीरा।।<br />
सुनु मुनि संतन्ह के गुन कहऊँ। जिन्ह ते मैं उन्ह कें बस रहऊँ।।<br />
षट बिकार जित अनघ अकामा। अचल अकिंचन सुचि सुखधामा।।<br />
अमितबोध अनीह मितभोगी। सत्यसार कबि कोबिद जोगी।।<br />
सावधान मानद मदहीना। धीर धर्म गति परम प्रबीना।।<br />
दो0-गुनागार संसार दुख रहित बिगत संदेह।।<br />
तजि मम चरन सरोज प्रिय तिन्ह कहुँ देह न गेह।।45।।<br />

]]></item>


        <item><![CDATA[
निज गुन श्रवन सुनत सकुचाहीं। पर गुन सुनत अधिक हरषाहीं।।<br />
सम सीतल नहिं त्यागहिं नीती। सरल सुभाउ सबहिं सन प्रीती।।<br />
जप तप ब्रत दम संजम नेमा। गुरु गोबिंद बिप्र पद प्रेमा।।<br />
श्रद्धा छमा मयत्री दाया। मुदिता मम पद प्रीति अमाया।।<br />
बिरति बिबेक बिनय बिग्याना। बोध जथारथ बेद पुराना।।<br />
दंभ मान मद करहिं न काऊ। भूलि न देहिं कुमारग पाऊ।।<br />
गावहिं सुनहिं सदा मम लीला। हेतु रहित परहित रत सीला।।<br />
मुनि सुनु साधुन्ह के गुन जेते। कहि न सकहिं सारद श्रुति तेते।।<br />
छं0-कहि सक न सारद सेष नारद सुनत पद पंकज गहे।<br />
अस दीनबंधु कृपाल अपने भगत गुन निज मुख कहे।।<br />
सिरु नाह बारहिं बार चरनन्हि ब्रह्मपुर नारद गए।।<br />
ते धन्य तुलसीदास आस बिहाइ जे हरि रँग रँए।।<br />
दो0-रावनारि जसु पावन गावहिं सुनहिं जे लोग।<br />
राम भगति दृढ़ पावहिं बिनु बिराग जप जोग।।46(क)।।<br />
दीप सिखा सम जुबति तन मन जनि होसि पतंग।<br />
भजहि राम तजि काम मद करहि सदा सतसंग।।46(ख)।।<br />
मासपारायण, बाईसवाँ विश्राम<br />
~~~~~~~~~~<br />
इति श्रीमद्रामचरितमानसे सकलकलिकलुषविध्वंसने<br />
तृतीयः सोपानः समाप्तः।<br />
(अरण्यकाण्ड समाप्त)<br />
]]></item>

    </string-array>

    <string-array name="D">
        <item></item>
        <item><![CDATA[
<p> ।।राम।।<br />
श्रीगणेशाय नमः<br />
श्रीजानकीवल्लभो विजयते<br />
श्रीरामचरितमानस<br />
चतुर्थ सोपान<br />
( किष्किन्धाकाण्ड)<br />
श्लोक<br />
कुन्देन्दीवरसुन्दरावतिबलौ विज्ञानधामावुभौ<br />
शोभाढ्यौ वरधन्विनौ श्रुतिनुतौ गोविप्रवृन्दप्रियौ।<br />
मायामानुषरूपिणौ रघुवरौ सद्धर्मवर्मौं हितौ<br />
सीतान्वेषणतत्परौ पथिगतौ भक्तिप्रदौ तौ हि नः।।1।।<br />
ब्रह्माम्भोधिसमुद्भवं कलिमलप्रध्वंसनं चाव्ययं<br />
श्रीमच्छम्भुमुखेन्दुसुन्दरवरे संशोभितं सर्वदा।<br />
संसारामयभेषजं सुखकरं श्रीजानकीजीवनं<br />
धन्यास्ते कृतिनः पिबन्ति सततं श्रीरामनामामृतम्।।2।।<br />
सो0-मुक्ति जन्म महि जानि ग्यान खानि अघ हानि कर<br />
जहँ बस संभु भवानि सो कासी सेइअ कस न।।<br />
जरत सकल सुर बृंद बिषम गरल जेहिं पान किय।<br />
तेहि न भजसि मन मंद को कृपाल संकर सरिस।।<br />
आगें चले बहुरि रघुराया। रिष्यमूक परवत निअराया।।<br />
तहँ रह सचिव सहित सुग्रीवा। आवत देखि अतुल बल सींवा।।<br />
अति सभीत कह सुनु हनुमाना। पुरुष जुगल बल रूप निधाना।।<br />
धरि बटु रूप देखु तैं जाई। कहेसु जानि जियँ सयन बुझाई।।<br />
पठए बालि होहिं मन मैला। भागौं तुरत तजौं यह सैला।।<br />
बिप्र रूप धरि कपि तहँ गयऊ। माथ नाइ पूछत अस भयऊ।।<br />
को तुम्ह स्यामल गौर सरीरा। छत्री रूप फिरहु बन बीरा।।<br />
कठिन भूमि कोमल पद गामी। कवन हेतु बिचरहु बन स्वामी।।<br />
मृदुल मनोहर सुंदर गाता। सहत दुसह बन आतप बाता।।<br />
की तुम्ह तीनि देव महँ कोऊ। नर नारायन की तुम्ह दोऊ।।<br />
दो0-जग कारन तारन भव भंजन धरनी भार।<br />
की तुम्ह अकिल भुवन पति लीन्ह मनुज अवतार।।1।।<br />

]]></item>

        <item><![CDATA[
कोसलेस दसरथ के जाए । हम पितु बचन मानि बन आए।।<br />
नाम राम लछिमन दौउ भाई। संग नारि सुकुमारि सुहाई।।<br />
इहाँ हरि निसिचर बैदेही। बिप्र फिरहिं हम खोजत तेही।।<br />
आपन चरित कहा हम गाई। कहहु बिप्र निज कथा बुझाई।।<br />
प्रभु पहिचानि परेउ गहि चरना। सो सुख उमा नहिं बरना।।<br />
पुलकित तन मुख आव न बचना। देखत रुचिर बेष कै रचना।।<br />
पुनि धीरजु धरि अस्तुति कीन्ही। हरष हृदयँ निज नाथहि चीन्ही।।<br />
मोर न्याउ मैं पूछा साईं। तुम्ह पूछहु कस नर की नाईं।।<br />
तव माया बस फिरउँ भुलाना। ता ते मैं नहिं प्रभु पहिचाना।।<br />
दो0-एकु मैं मंद मोहबस कुटिल हृदय अग्यान।<br />
पुनि प्रभु मोहि बिसारेउ दीनबंधु भगवान।।2।।<br />

]]></item>


        <item><![CDATA[
जदपि नाथ बहु अवगुन मोरें। सेवक प्रभुहि परै जनि भोरें।।<br />
नाथ जीव तव मायाँ मोहा। सो निस्तरइ तुम्हारेहिं छोहा।।<br />
ता पर मैं रघुबीर दोहाई। जानउँ नहिं कछु भजन उपाई।।<br />
सेवक सुत पति मातु भरोसें। रहइ असोच बनइ प्रभु पोसें।।<br />
अस कहि परेउ चरन अकुलाई। निज तनु प्रगटि प्रीति उर छाई।।<br />
तब रघुपति उठाइ उर लावा। निज लोचन जल सींचि जुड़ावा।।<br />
सुनु कपि जियँ मानसि जनि ऊना। तैं मम प्रिय लछिमन ते दूना।।<br />
समदरसी मोहि कह सब कोऊ। सेवक प्रिय अनन्यगति सोऊ।।<br />
दो0-सो अनन्य जाकें असि मति न टरइ हनुमंत।<br />
मैं सेवक सचराचर रूप स्वामि भगवंत।।3।।<br />

]]></item>


        <item><![CDATA[
देखि पवन सुत पति अनुकूला। हृदयँ हरष बीती सब सूला।।<br />
नाथ सैल पर कपिपति रहई। सो सुग्रीव दास तव अहई।।<br />
तेहि सन नाथ मयत्री कीजे। दीन जानि तेहि अभय करीजे।।<br />
सो सीता कर खोज कराइहि। जहँ तहँ मरकट कोटि पठाइहि।।<br />
एहि बिधि सकल कथा समुझाई। लिए दुऔ जन पीठि चढ़ाई।।<br />
जब सुग्रीवँ राम कहुँ देखा। अतिसय जन्म धन्य करि लेखा।।<br />
सादर मिलेउ नाइ पद माथा। भैंटेउ अनुज सहित रघुनाथा।।<br />
कपि कर मन बिचार एहि रीती। करिहहिं बिधि मो सन ए प्रीती।।<br />
दो0-तब हनुमंत उभय दिसि की सब कथा सुनाइ।।<br />
पावक साखी देइ करि जोरी प्रीती दृढ़ाइ।।4।।<br />

]]></item>


        <item><![CDATA[
कीन्ही प्रीति कछु बीच न राखा। लछमिन राम चरित सब भाषा।।<br />
कह सुग्रीव नयन भरि बारी। मिलिहि नाथ मिथिलेसकुमारी।।<br />
मंत्रिन्ह सहित इहाँ एक बारा। बैठ रहेउँ मैं करत बिचारा।।<br />
गगन पंथ देखी मैं जाता। परबस परी बहुत बिलपाता।।<br />
राम राम हा राम पुकारी। हमहि देखि दीन्हेउ पट डारी।।<br />
मागा राम तुरत तेहिं दीन्हा। पट उर लाइ सोच अति कीन्हा।।<br />
कह सुग्रीव सुनहु रघुबीरा। तजहु सोच मन आनहु धीरा।।<br />
सब प्रकार करिहउँ सेवकाई। जेहि बिधि मिलिहि जानकी आई।।<br />
दो0-सखा बचन सुनि हरषे कृपासिधु बलसींव।<br />
कारन कवन बसहु बन मोहि कहहु सुग्रीव ।।5।।<br />

]]></item>


        <item><![CDATA[
नात बालि अरु मैं द्वौ भाई। प्रीति रही कछु बरनि न जाई।।<br />
मय सुत मायावी तेहि नाऊँ। आवा सो प्रभु हमरें गाऊँ।।<br />
अर्ध राति पुर द्वार पुकारा। बाली रिपु बल सहै न पारा।।<br />
धावा बालि देखि सो भागा। मैं पुनि गयउँ बंधु सँग लागा।।<br />
गिरिबर गुहाँ पैठ सो जाई। तब बालीं मोहि कहा बुझाई।।<br />
परिखेसु मोहि एक पखवारा। नहिं आवौं तब जानेसु मारा।।<br />
मास दिवस तहँ रहेउँ खरारी। निसरी रुधिर धार तहँ भारी।।<br />
बालि हतेसि मोहि मारिहि आई। सिला देइ तहँ चलेउँ पराई।।<br />
मंत्रिन्ह पुर देखा बिनु साईं। दीन्हेउ मोहि राज बरिआई।।<br />
बालि ताहि मारि गृह आवा। देखि मोहि जियँ भेद बढ़ावा।।<br />
रिपु सम मोहि मारेसि अति भारी। हरि लीन्हेसि सर्बसु अरु नारी।।<br />
ताकें भय रघुबीर कृपाला। सकल भुवन मैं फिरेउँ बिहाला।।<br />
इहाँ साप बस आवत नाहीं। तदपि सभीत रहउँ मन माहीँ।।<br />
सुनि सेवक दुख दीनदयाला। फरकि उठीं द्वै भुजा बिसाला।।<br />
दो0- सुनु सुग्रीव मारिहउँ बालिहि एकहिं बान।<br />
ब्रम्ह रुद्र सरनागत गएँ न उबरिहिं प्रान।।6।।<br />

]]></item>


        <item><![CDATA[
जे न मित्र दुख होहिं दुखारी। तिन्हहि बिलोकत पातक भारी।।<br />
निज दुख गिरि सम रज करि जाना। मित्रक दुख रज मेरु समाना।।<br />
जिन्ह कें असि मति सहज न आई। ते सठ कत हठि करत मिताई।।<br />
कुपथ निवारि सुपंथ चलावा। गुन प्रगटे अवगुनन्हि दुरावा।।<br />
देत लेत मन संक न धरई। बल अनुमान सदा हित करई।।<br />
बिपति काल कर सतगुन नेहा। श्रुति कह संत मित्र गुन एहा।।<br />
आगें कह मृदु बचन बनाई। पाछें अनहित मन कुटिलाई।।<br />
जा कर चित अहि गति सम भाई। अस कुमित्र परिहरेहि भलाई।।<br />
सेवक सठ नृप कृपन कुनारी। कपटी मित्र सूल सम चारी।।<br />
सखा सोच त्यागहु बल मोरें। सब बिधि घटब काज मैं तोरें।।<br />
कह सुग्रीव सुनहु रघुबीरा। बालि महाबल अति रनधीरा।।<br />
दुंदुभी अस्थि ताल देखराए। बिनु प्रयास रघुनाथ ढहाए।।<br />
देखि अमित बल बाढ़ी प्रीती। बालि बधब इन्ह भइ परतीती।।<br />
बार बार नावइ पद सीसा। प्रभुहि जानि मन हरष कपीसा।।<br />
उपजा ग्यान बचन तब बोला। नाथ कृपाँ मन भयउ अलोला।।<br />
सुख संपति परिवार बड़ाई। सब परिहरि करिहउँ सेवकाई।।<br />
ए सब रामभगति के बाधक। कहहिं संत तब पद अवराधक।।<br />
सत्रु मित्र सुख दुख जग माहीं। माया कृत परमारथ नाहीं।।<br />
बालि परम हित जासु प्रसादा। मिलेहु राम तुम्ह समन बिषादा।।<br />
सपनें जेहि सन होइ लराई। जागें समुझत मन सकुचाई।।<br />
अब प्रभु कृपा करहु एहि भाँती। सब तजि भजनु करौं दिन राती।।<br />
सुनि बिराग संजुत कपि बानी। बोले बिहँसि रामु धनुपानी।।<br />
जो कछु कहेहु सत्य सब सोई। सखा बचन मम मृषा न होई।।<br />
नट मरकट इव सबहि नचावत। रामु खगेस बेद अस गावत।।<br />
लै सुग्रीव संग रघुनाथा। चले चाप सायक गहि हाथा।।<br />
तब रघुपति सुग्रीव पठावा। गर्जेसि जाइ निकट बल पावा।।<br />
सुनत बालि क्रोधातुर धावा। गहि कर चरन नारि समुझावा।।<br />
सुनु पति जिन्हहि मिलेउ सुग्रीवा। ते द्वौ बंधु तेज बल सींवा।।<br />
कोसलेस सुत लछिमन रामा। कालहु जीति सकहिं संग्रामा।।<br />
दो0-कह बालि सुनु भीरु प्रिय समदरसी रघुनाथ।<br />
जौं कदाचि मोहि मारहिं तौ पुनि होउँ सनाथ।।7।।<br />

]]></item>


        <item><![CDATA[
अस कहि चला महा अभिमानी। तृन समान सुग्रीवहि जानी।।<br />
भिरे उभौ बाली अति तर्जा । मुठिका मारि महाधुनि गर्जा।।<br />
तब सुग्रीव बिकल होइ भागा। मुष्टि प्रहार बज्र सम लागा।।<br />
मैं जो कहा रघुबीर कृपाला। बंधु न होइ मोर यह काला।।<br />
एकरूप तुम्ह भ्राता दोऊ। तेहि भ्रम तें नहिं मारेउँ सोऊ।।<br />
कर परसा सुग्रीव सरीरा। तनु भा कुलिस गई सब पीरा।।<br />
मेली कंठ सुमन कै माला। पठवा पुनि बल देइ बिसाला।।<br />
पुनि नाना बिधि भई लराई। बिटप ओट देखहिं रघुराई।।<br />
दो0-बहु छल बल सुग्रीव कर हियँ हारा भय मानि।<br />
मारा बालि राम तब हृदय माझ सर तानि।।8।।<br />

]]></item>


        <item><![CDATA[
परा बिकल महि सर के लागें। पुनि उठि बैठ देखि प्रभु आगें।।<br />
स्याम गात सिर जटा बनाएँ। अरुन नयन सर चाप चढ़ाएँ।।<br />
पुनि पुनि चितइ चरन चित दीन्हा। सुफल जन्म माना प्रभु चीन्हा।।<br />
हृदयँ प्रीति मुख बचन कठोरा। बोला चितइ राम की ओरा।।<br />
धर्म हेतु अवतरेहु गोसाई। मारेहु मोहि ब्याध की नाई।।<br />
मैं बैरी सुग्रीव पिआरा। अवगुन कबन नाथ मोहि मारा।।<br />
अनुज बधू भगिनी सुत नारी। सुनु सठ कन्या सम ए चारी।।<br />
इन्हहि कुद्दष्टि बिलोकइ जोई। ताहि बधें कछु पाप न होई।।<br />
मुढ़ तोहि अतिसय अभिमाना। नारि सिखावन करसि न काना।।<br />
मम भुज बल आश्रित तेहि जानी। मारा चहसि अधम अभिमानी।।<br />
दो0-सुनहु राम स्वामी सन चल न चातुरी मोरि।<br />
प्रभु अजहूँ मैं पापी अंतकाल गति तोरि।।9।।<br />

]]></item>


        <item><![CDATA[
सुनत राम अति कोमल बानी। बालि सीस परसेउ निज पानी।।<br />
अचल करौं तनु राखहु प्राना। बालि कहा सुनु कृपानिधाना।।<br />
जन्म जन्म मुनि जतनु कराहीं। अंत राम कहि आवत नाहीं।।<br />
जासु नाम बल संकर कासी। देत सबहि सम गति अविनासी।।<br />
मम लोचन गोचर सोइ आवा। बहुरि कि प्रभु अस बनिहि बनावा।।<br />
छं0-सो नयन गोचर जासु गुन नित नेति कहि श्रुति गावहीं।<br />
जिति पवन मन गो निरस करि मुनि ध्यान कबहुँक पावहीं।।<br />
मोहि जानि अति अभिमान बस प्रभु कहेउ राखु सरीरही।<br />
अस कवन सठ हठि काटि सुरतरु बारि करिहि बबूरही।।1।।<br />
अब नाथ करि करुना बिलोकहु देहु जो बर मागऊँ।<br />
जेहिं जोनि जन्मौं कर्म बस तहँ राम पद अनुरागऊँ।।<br />
यह तनय मम सम बिनय बल कल्यानप्रद प्रभु लीजिऐ।<br />
गहि बाहँ सुर नर नाह आपन दास अंगद कीजिऐ।।2।।<br />
दो0-राम चरन दृढ़ प्रीति करि बालि कीन्ह तनु त्याग।<br />
सुमन माल जिमि कंठ ते गिरत न जानइ नाग।।10।।<br />

]]></item>


        <item><![CDATA[
राम बालि निज धाम पठावा। नगर लोग सब ब्याकुल धावा।।<br />
नाना बिधि बिलाप कर तारा। छूटे केस न देह सँभारा।।<br />
तारा बिकल देखि रघुराया । दीन्ह ग्यान हरि लीन्ही माया।।<br />
छिति जल पावक गगन समीरा। पंच रचित अति अधम सरीरा।।<br />
प्रगट सो तनु तव आगें सोवा। जीव नित्य केहि लगि तुम्ह रोवा।।<br />
उपजा ग्यान चरन तब लागी। लीन्हेसि परम भगति बर मागी।।<br />
उमा दारु जोषित की नाई। सबहि नचावत रामु गोसाई।।<br />
तब सुग्रीवहि आयसु दीन्हा। मृतक कर्म बिधिबत सब कीन्हा।।<br />
राम कहा अनुजहि समुझाई। राज देहु सुग्रीवहि जाई।।<br />
रघुपति चरन नाइ करि माथा। चले सकल प्रेरित रघुनाथा।।<br />
दो0-लछिमन तुरत बोलाए पुरजन बिप्र समाज।<br />
राजु दीन्ह सुग्रीव कहँ अंगद कहँ जुबराज।।11।।<br />

]]></item>


        <item><![CDATA[
उमा राम सम हित जग माहीं। गुरु पितु मातु बंधु प्रभु नाहीं।।<br />
सुर नर मुनि सब कै यह रीती। स्वारथ लागि करहिं सब प्रीती।।<br />
बालि त्रास ब्याकुल दिन राती। तन बहु ब्रन चिंताँ जर छाती।।<br />
सोइ सुग्रीव कीन्ह कपिराऊ। अति कृपाल रघुबीर सुभाऊ।।<br />
जानतहुँ अस प्रभु परिहरहीं। काहे न बिपति जाल नर परहीं।।<br />
पुनि सुग्रीवहि लीन्ह बोलाई। बहु प्रकार नृपनीति सिखाई।।<br />
कह प्रभु सुनु सुग्रीव हरीसा। पुर न जाउँ दस चारि बरीसा।।<br />
गत ग्रीषम बरषा रितु आई। रहिहउँ निकट सैल पर छाई।।<br />
अंगद सहित करहु तुम्ह राजू। संतत हृदय धरेहु मम काजू।।<br />
जब सुग्रीव भवन फिरि आए। रामु प्रबरषन गिरि पर छाए।।<br />
दो0-प्रथमहिं देवन्ह गिरि गुहा राखेउ रुचिर बनाइ।<br />
राम कृपानिधि कछु दिन बास करहिंगे आइ।।12।।<br />

]]></item>


        <item><![CDATA[
सुंदर बन कुसुमित अति सोभा। गुंजत मधुप निकर मधु लोभा।।<br />
कंद मूल फल पत्र सुहाए। भए बहुत जब ते प्रभु आए ।।<br />
देखि मनोहर सैल अनूपा। रहे तहँ अनुज सहित सुरभूपा।।<br />
मधुकर खग मृग तनु धरि देवा। करहिं सिद्ध मुनि प्रभु कै सेवा।।<br />
मंगलरुप भयउ बन तब ते । कीन्ह निवास रमापति जब ते।।<br />
फटिक सिला अति सुभ्र सुहाई। सुख आसीन तहाँ द्वौ भाई।।<br />
कहत अनुज सन कथा अनेका। भगति बिरति नृपनीति बिबेका।।<br />
बरषा काल मेघ नभ छाए। गरजत लागत परम सुहाए।।<br />
दो0- लछिमन देखु मोर गन नाचत बारिद पैखि।<br />
गृही बिरति रत हरष जस बिष्नु भगत कहुँ देखि।।13।।<br />

]]></item>


        <item><![CDATA[
घन घमंड नभ गरजत घोरा। प्रिया हीन डरपत मन मोरा।।<br />
दामिनि दमक रह न घन माहीं। खल कै प्रीति जथा थिर नाहीं।।<br />
बरषहिं जलद भूमि निअराएँ। जथा नवहिं बुध बिद्या पाएँ।।<br />
बूँद अघात सहहिं गिरि कैंसें । खल के बचन संत सह जैसें।।<br />
छुद्र नदीं भरि चलीं तोराई। जस थोरेहुँ धन खल इतराई।।<br />
भूमि परत भा ढाबर पानी। जनु जीवहि माया लपटानी।।<br />
समिटि समिटि जल भरहिं तलावा। जिमि सदगुन सज्जन पहिं आवा।।<br />
सरिता जल जलनिधि महुँ जाई। होई अचल जिमि जिव हरि पाई।।<br />
दो0- हरित भूमि तृन संकुल समुझि परहिं नहिं पंथ।<br />
जिमि पाखंड बाद तें गुप्त होहिं सदग्रंथ।।14।।<br />

]]></item>


        <item><![CDATA[
दादुर धुनि चहु दिसा सुहाई। बेद पढ़हिं जनु बटु समुदाई।।<br />
नव पल्लव भए बिटप अनेका। साधक मन जस मिलें बिबेका।।<br />
अर्क जबास पात बिनु भयऊ। जस सुराज खल उद्यम गयऊ।।<br />
खोजत कतहुँ मिलइ नहिं धूरी। करइ क्रोध जिमि धरमहि दूरी।।<br />
ससि संपन्न सोह महि कैसी। उपकारी कै संपति जैसी।।<br />
निसि तम घन खद्योत बिराजा। जनु दंभिन्ह कर मिला समाजा।।<br />
महाबृष्टि चलि फूटि किआरीं । जिमि सुतंत्र भएँ बिगरहिं नारीं।।<br />
कृषी निरावहिं चतुर किसाना। जिमि बुध तजहिं मोह मद माना।।<br />
देखिअत चक्रबाक खग नाहीं। कलिहि पाइ जिमि धर्म पराहीं।।<br />
ऊषर बरषइ तृन नहिं जामा। जिमि हरिजन हियँ उपज न कामा।।<br />
बिबिध जंतु संकुल महि भ्राजा। प्रजा बाढ़ जिमि पाइ सुराजा।।<br />
जहँ तहँ रहे पथिक थकि नाना। जिमि इंद्रिय गन उपजें ग्याना।।<br />
दो0-कबहुँ प्रबल बह मारुत जहँ तहँ मेघ बिलाहिं।<br />
जिमि कपूत के उपजें कुल सद्धर्म नसाहिं।।15(क)।।<br />
कबहुँ दिवस महँ निबिड़ तम कबहुँक प्रगट पतंग।<br />
बिनसइ उपजइ ग्यान जिमि पाइ कुसंग सुसंग।।15(ख)।।<br />

]]></item>


        <item><![CDATA[
बरषा बिगत सरद रितु आई। लछिमन देखहु परम सुहाई।।<br />
फूलें कास सकल महि छाई। जनु बरषाँ कृत प्रगट बुढ़ाई।।<br />
उदित अगस्ति पंथ जल सोषा। जिमि लोभहि सोषइ संतोषा।।<br />
सरिता सर निर्मल जल सोहा। संत हृदय जस गत मद मोहा।।<br />
रस रस सूख सरित सर पानी। ममता त्याग करहिं जिमि ग्यानी।।<br />
जानि सरद रितु खंजन आए। पाइ समय जिमि सुकृत सुहाए।।<br />
पंक न रेनु सोह असि धरनी। नीति निपुन नृप कै जसि करनी।।<br />
जल संकोच बिकल भइँ मीना। अबुध कुटुंबी जिमि धनहीना।।<br />
बिनु धन निर्मल सोह अकासा। हरिजन इव परिहरि सब आसा।।<br />
कहुँ कहुँ बृष्टि सारदी थोरी। कोउ एक पाव भगति जिमि मोरी।।<br />
दो0-चले हरषि तजि नगर नृप तापस बनिक भिखारि।<br />
जिमि हरिभगत पाइ श्रम तजहि आश्रमी चारि।।16।।<br />

]]></item>


        <item><![CDATA[
सुखी मीन जे नीर अगाधा। जिमि हरि सरन न एकउ बाधा।।<br />
फूलें कमल सोह सर कैसा। निर्गुन ब्रम्ह सगुन भएँ जैसा।।<br />
गुंजत मधुकर मुखर अनूपा। सुंदर खग रव नाना रूपा।।<br />
चक्रबाक मन दुख निसि पैखी। जिमि दुर्जन पर संपति देखी।।<br />
चातक रटत तृषा अति ओही। जिमि सुख लहइ न संकरद्रोही।।<br />
सरदातप निसि ससि अपहरई। संत दरस जिमि पातक टरई।।<br />
देखि इंदु चकोर समुदाई। चितवतहिं जिमि हरिजन हरि पाई।।<br />
मसक दंस बीते हिम त्रासा। जिमि द्विज द्रोह किएँ कुल नासा।।<br />
दो0-भूमि जीव संकुल रहे गए सरद रितु पाइ।<br />
सदगुर मिले जाहिं जिमि संसय भ्रम समुदाइ।।17।।<br />

]]></item>


        <item><![CDATA[
बरषा गत निर्मल रितु आई। सुधि न तात सीता कै पाई।।<br />
एक बार कैसेहुँ सुधि जानौं। कालहु जीत निमिष महुँ आनौं।।<br />
कतहुँ रहउ जौं जीवति होई। तात जतन करि आनेउँ सोई।।<br />
सुग्रीवहुँ सुधि मोरि बिसारी। पावा राज कोस पुर नारी।।<br />
जेहिं सायक मारा मैं बाली। तेहिं सर हतौं मूढ़ कहँ काली।।<br />
जासु कृपाँ छूटहीं मद मोहा। ता कहुँ उमा कि सपनेहुँ कोहा।।<br />
जानहिं यह चरित्र मुनि ग्यानी। जिन्ह रघुबीर चरन रति मानी।।<br />
लछिमन क्रोधवंत प्रभु जाना। धनुष चढ़ाइ गहे कर बाना।।<br />
दो0-तब अनुजहि समुझावा रघुपति करुना सींव।।<br />
भय देखाइ लै आवहु तात सखा सुग्रीव।।18।।<br />

]]></item>


        <item><![CDATA[
इहाँ पवनसुत हृदयँ बिचारा। राम काजु सुग्रीवँ बिसारा।।<br />
निकट जाइ चरनन्हि सिरु नावा। चारिहु बिधि तेहि कहि समुझावा।।<br />
सुनि सुग्रीवँ परम भय माना। बिषयँ मोर हरि लीन्हेउ ग्याना।।<br />
अब मारुतसुत दूत समूहा। पठवहु जहँ तहँ बानर जूहा।।<br />
कहहु पाख महुँ आव न जोई। मोरें कर ता कर बध होई।।<br />
तब हनुमंत बोलाए दूता। सब कर करि सनमान बहूता।।<br />
भय अरु प्रीति नीति देखाई। चले सकल चरनन्हि सिर नाई।।<br />
एहि अवसर लछिमन पुर आए। क्रोध देखि जहँ तहँ कपि धाए।।<br />
दो0-धनुष चढ़ाइ कहा तब जारि करउँ पुर छार।<br />
ब्याकुल नगर देखि तब आयउ बालिकुमार।।19।।<br />

]]></item>


        <item><![CDATA[
चरन नाइ सिरु बिनती कीन्ही। लछिमन अभय बाँह तेहि दीन्ही।।<br />
क्रोधवंत लछिमन सुनि काना। कह कपीस अति भयँ अकुलाना।।<br />
सुनु हनुमंत संग लै तारा। करि बिनती समुझाउ कुमारा।।<br />
तारा सहित जाइ हनुमाना। चरन बंदि प्रभु सुजस बखाना।।<br />
करि बिनती मंदिर लै आए। चरन पखारि पलँग बैठाए।।<br />
तब कपीस चरनन्हि सिरु नावा। गहि भुज लछिमन कंठ लगावा।।<br />
नाथ बिषय सम मद कछु नाहीं। मुनि मन मोह करइ छन माहीं।।<br />
सुनत बिनीत बचन सुख पावा। लछिमन तेहि बहु बिधि समुझावा।।<br />
पवन तनय सब कथा सुनाई। जेहि बिधि गए दूत समुदाई।।<br />
दो0-हरषि चले सुग्रीव तब अंगदादि कपि साथ।<br />
रामानुज आगें करि आए जहँ रघुनाथ।।20।।<br />

]]></item>


        <item><![CDATA[
नाइ चरन सिरु कह कर जोरी। नाथ मोहि कछु नाहिन खोरी।।<br />
अतिसय प्रबल देव तब माया। छूटइ राम करहु जौं दाया।।<br />
बिषय बस्य सुर नर मुनि स्वामी। मैं पावँर पसु कपि अति कामी।।<br />
नारि नयन सर जाहि न लागा। घोर क्रोध तम निसि जो जागा।।<br />
लोभ पाँस जेहिं गर न बँधाया। सो नर तुम्ह समान रघुराया।।<br />
यह गुन साधन तें नहिं होई। तुम्हरी कृपाँ पाव कोइ कोई।।<br />
तब रघुपति बोले मुसकाई। तुम्ह प्रिय मोहि भरत जिमि भाई।।<br />
अब सोइ जतनु करहु मन लाई। जेहि बिधि सीता कै सुधि पाई।।<br />
दो0- एहि बिधि होत बतकही आए बानर जूथ।<br />
नाना बरन सकल दिसि देखिअ कीस बरुथ।।21।।<br />

]]></item>


        <item><![CDATA[
बानर कटक उमा में देखा। सो मूरुख जो करन चह लेखा।।<br />
आइ राम पद नावहिं माथा। निरखि बदनु सब होहिं सनाथा।।<br />
अस कपि एक न सेना माहीं। राम कुसल जेहि पूछी नाहीं।।<br />
यह कछु नहिं प्रभु कइ अधिकाई। बिस्वरूप ब्यापक रघुराई।।<br />
ठाढ़े जहँ तहँ आयसु पाई। कह सुग्रीव सबहि समुझाई।।<br />
राम काजु अरु मोर निहोरा। बानर जूथ जाहु चहुँ ओरा।।<br />
जनकसुता कहुँ खोजहु जाई। मास दिवस महँ आएहु भाई।।<br />
अवधि मेटि जो बिनु सुधि पाएँ। आवइ बनिहि सो मोहि मराएँ।।<br />
दो0- बचन सुनत सब बानर जहँ तहँ चले तुरंत ।<br />
तब सुग्रीवँ बोलाए अंगद नल हनुमंत।।22।।<br />

]]></item>


        <item><![CDATA[
सुनहु नील अंगद हनुमाना। जामवंत मतिधीर सुजाना।।<br />
सकल सुभट मिलि दच्छिन जाहू। सीता सुधि पूँछेउ सब काहू।।<br />
मन क्रम बचन सो जतन बिचारेहु। रामचंद्र कर काजु सँवारेहु।।<br />
भानु पीठि सेइअ उर आगी। स्वामिहि सर्ब भाव छल त्यागी।।<br />
तजि माया सेइअ परलोका। मिटहिं सकल भव संभव सोका।।<br />
देह धरे कर यह फलु भाई। भजिअ राम सब काम बिहाई।।<br />
सोइ गुनग्य सोई बड़भागी । जो रघुबीर चरन अनुरागी।।<br />
आयसु मागि चरन सिरु नाई। चले हरषि सुमिरत रघुराई।।<br />
पाछें पवन तनय सिरु नावा। जानि काज प्रभु निकट बोलावा।।<br />
परसा सीस सरोरुह पानी। करमुद्रिका दीन्हि जन जानी।।<br />
बहु प्रकार सीतहि समुझाएहु। कहि बल बिरह बेगि तुम्ह आएहु।।<br />
हनुमत जन्म सुफल करि माना। चलेउ हृदयँ धरि कृपानिधाना।।<br />
जद्यपि प्रभु जानत सब बाता। राजनीति राखत सुरत्राता।।<br />
दो0-चले सकल बन खोजत सरिता सर गिरि खोह।<br />
राम काज लयलीन मन बिसरा तन कर छोह।।23।।<br />

]]></item>


        <item><![CDATA[
कतहुँ होइ निसिचर सैं भेटा। प्रान लेहिं एक एक चपेटा।।<br />
बहु प्रकार गिरि कानन हेरहिं। कोउ मुनि मिलत ताहि सब घेरहिं।।<br />
लागि तृषा अतिसय अकुलाने। मिलइ न जल घन गहन भुलाने।।<br />
मन हनुमान कीन्ह अनुमाना। मरन चहत सब बिनु जल पाना।।<br />
चढ़ि गिरि सिखर चहूँ दिसि देखा। भूमि बिबिर एक कौतुक पेखा।।<br />
चक्रबाक बक हंस उड़ाहीं। बहुतक खग प्रबिसहिं तेहि माहीं।।<br />
गिरि ते उतरि पवनसुत आवा। सब कहुँ लै सोइ बिबर देखावा।।<br />
आगें कै हनुमंतहि लीन्हा। पैठे बिबर बिलंबु न कीन्हा।।<br />
दो0-दीख जाइ उपवन बर सर बिगसित बहु कंज।<br />
मंदिर एक रुचिर तहँ बैठि नारि तप पुंज।।24।।<br />

]]></item>


        <item><![CDATA[
दूरि ते ताहि सबन्हि सिर नावा। पूछें निज बृत्तांत सुनावा।।<br />
तेहिं तब कहा करहु जल पाना। खाहु सुरस सुंदर फल नाना।।<br />
मज्जनु कीन्ह मधुर फल खाए। तासु निकट पुनि सब चलि आए।।<br />
तेहिं सब आपनि कथा सुनाई। मैं अब जाब जहाँ रघुराई।।<br />
मूदहु नयन बिबर तजि जाहू। पैहहु सीतहि जनि पछिताहू।।<br />
नयन मूदि पुनि देखहिं बीरा। ठाढ़े सकल सिंधु कें तीरा।।<br />
सो पुनि गई जहाँ रघुनाथा। जाइ कमल पद नाएसि माथा।।<br />
नाना भाँति बिनय तेहिं कीन्ही। अनपायनी भगति प्रभु दीन्ही।।<br />
दो0-बदरीबन कहुँ सो गई प्रभु अग्या धरि सीस ।<br />
उर धरि राम चरन जुग जे बंदत अज ईस।।25।।<br />

]]></item>


        <item><![CDATA[
इहाँ बिचारहिं कपि मन माहीं। बीती अवधि काज कछु नाहीं।।<br />
सब मिलि कहहिं परस्पर बाता। बिनु सुधि लएँ करब का भ्राता।।<br />
कह अंगद लोचन भरि बारी। दुहुँ प्रकार भइ मृत्यु हमारी।।<br />
इहाँ न सुधि सीता कै पाई। उहाँ गएँ मारिहि कपिराई।।<br />
पिता बधे पर मारत मोही। राखा राम निहोर न ओही।।<br />
पुनि पुनि अंगद कह सब पाहीं। मरन भयउ कछु संसय नाहीं।।<br />
अंगद बचन सुनत कपि बीरा। बोलि न सकहिं नयन बह नीरा।।<br />
छन एक सोच मगन होइ रहे। पुनि अस वचन कहत सब भए।।<br />
हम सीता कै सुधि लिन्हें बिना। नहिं जैंहैं जुबराज प्रबीना।।<br />
अस कहि लवन सिंधु तट जाई। बैठे कपि सब दर्भ डसाई।।<br />
जामवंत अंगद दुख देखी। कहिं कथा उपदेस बिसेषी।।<br />
तात राम कहुँ नर जनि मानहु। निर्गुन ब्रम्ह अजित अज जानहु।।<br />
दो0-निज इच्छा प्रभु अवतरइ सुर महि गो द्विज लागि।<br />
सगुन उपासक संग तहँ रहहिं मोच्छ सब त्यागि।।26।।<br />

]]></item>


        <item><![CDATA[
एहि बिधि कथा कहहि बहु भाँती गिरि कंदराँ सुनी संपाती।।<br />
बाहेर होइ देखि बहु कीसा। मोहि अहार दीन्ह जगदीसा।।<br />
आजु सबहि कहँ भच्छन करऊँ। दिन बहु चले अहार बिनु मरऊँ।।<br />
कबहुँ न मिल भरि उदर अहारा। आजु दीन्ह बिधि एकहिं बारा।।<br />
डरपे गीध बचन सुनि काना। अब भा मरन सत्य हम जाना।।<br />
कपि सब उठे गीध कहँ देखी। जामवंत मन सोच बिसेषी।।<br />
कह अंगद बिचारि मन माहीं। धन्य जटायू सम कोउ नाहीं।।<br />
राम काज कारन तनु त्यागी । हरि पुर गयउ परम बड़ भागी।।<br />
सुनि खग हरष सोक जुत बानी । आवा निकट कपिन्ह भय मानी।।<br />
तिन्हहि अभय करि पूछेसि जाई। कथा सकल तिन्ह ताहि सुनाई।।<br />
सुनि संपाति बंधु कै करनी। रघुपति महिमा बधुबिधि बरनी।।<br />
दो0- मोहि लै जाहु सिंधुतट देउँ तिलांजलि ताहि ।<br />
बचन सहाइ करवि मैं पैहहु खोजहु जाहि ।।27।।<br />

]]></item>


        <item><![CDATA[
अनुज क्रिया करि सागर तीरा। कहि निज कथा सुनहु कपि बीरा।।<br />
हम द्वौ बंधु प्रथम तरुनाई । गगन गए रबि निकट उडाई।।<br />
तेज न सहि सक सो फिरि आवा । मै अभिमानी रबि निअरावा ।।<br />
जरे पंख अति तेज अपारा । परेउँ भूमि करि घोर चिकारा ।।<br />
मुनि एक नाम चंद्रमा ओही। लागी दया देखी करि मोही।।<br />
बहु प्रकार तेंहि ग्यान सुनावा । देहि जनित अभिमानी छड़ावा ।।<br />
त्रेताँ ब्रह्म मनुज तनु धरिही। तासु नारि निसिचर पति हरिही।।<br />
तासु खोज पठइहि प्रभू दूता। तिन्हहि मिलें तैं होब पुनीता।।<br />
जमिहहिं पंख करसि जनि चिंता । तिन्हहि देखाइ देहेसु तैं सीता।।<br />
मुनि कइ गिरा सत्य भइ आजू । सुनि मम बचन करहु प्रभु काजू।।<br />
गिरि त्रिकूट ऊपर बस लंका । तहँ रह रावन सहज असंका ।।<br />
तहँ असोक उपबन जहँ रहई ।। सीता बैठि सोच रत अहई।।<br />
दो-मैं देखउँ तुम्ह नाहि गीघहि दष्टि अपार।।<br />
बूढ भयउँ न त करतेउँ कछुक सहाय तुम्हार।।28।।<br />
जो नाघइ सत जोजन सागर । करइ सो राम काज मति आगर ।।<br />
मोहि बिलोकि धरहु मन धीरा । राम कृपाँ कस भयउ सरीरा।।<br />
पापिउ जा कर नाम सुमिरहीं। अति अपार भवसागर तरहीं।।<br />
तासु दूत तुम्ह तजि कदराई। राम हृदयँ धरि करहु उपाई।।<br />
अस कहि गरुड़ गीध जब गयऊ। तिन्ह कें मन अति बिसमय भयऊ।।<br />
निज निज बल सब काहूँ भाषा। पार जाइ कर संसय राखा।।<br />
जरठ भयउँ अब कहइ रिछेसा। नहिं तन रहा प्रथम बल लेसा।।<br />
जबहिं त्रिबिक्रम भए खरारी। तब मैं तरुन रहेउँ बल भारी।।<br />
दो0-बलि बाँधत प्रभु बाढेउ सो तनु बरनि न जाई।<br />
उभय धरी महँ दीन्ही सात प्रदच्छिन धाइ।।29।।<br />

]]></item>


        <item><![CDATA[
अंगद कहइ जाउँ मैं पारा। जियँ संसय कछु फिरती बारा।।<br />
जामवंत कह तुम्ह सब लायक। पठइअ किमि सब ही कर नायक।।<br />
कहइ रीछपति सुनु हनुमाना। का चुप साधि रहेहु बलवाना।।<br />
पवन तनय बल पवन समाना। बुधि बिबेक बिग्यान निधाना।।<br />
कवन सो काज कठिन जग माहीं। जो नहिं होइ तात तुम्ह पाहीं।।<br />
राम काज लगि तब अवतारा। सुनतहिं भयउ पर्वताकारा।।<br />
कनक बरन तन तेज बिराजा। मानहु अपर गिरिन्ह कर राजा।।<br />
सिंहनाद करि बारहिं बारा। लीलहीं नाषउँ जलनिधि खारा।।<br />
सहित सहाय रावनहि मारी। आनउँ इहाँ त्रिकूट उपारी।।<br />
जामवंत मैं पूँछउँ तोही। उचित सिखावनु दीजहु मोही।।<br />
एतना करहु तात तुम्ह जाई। सीतहि देखि कहहु सुधि आई।।<br />
तब निज भुज बल राजिव नैना। कौतुक लागि संग कपि सेना।।<br />
छं0&#8211;कपि सेन संग सँघारि निसिचर रामु सीतहि आनिहैं।<br />
त्रैलोक पावन सुजसु सुर मुनि नारदादि बखानिहैं।।<br />
जो सुनत गावत कहत समुझत परम पद नर पावई।<br />
रघुबीर पद पाथोज मधुकर दास तुलसी गावई।।<br />
दो0-भव भेषज रघुनाथ जसु सुनहि जे नर अरु नारि।<br />
तिन्ह कर सकल मनोरथ सिद्ध करिहि त्रिसिरारि।।30(क)।।<br />
सो0-नीलोत्पल तन स्याम काम कोटि सोभा अधिक।<br />
सुनिअ तासु गुन ग्राम जासु नाम अघ खग बधिक।।30(ख)।।<br />
मासपारायण, तेईसवाँ विश्राम<br />
&#8212;&#8212;&#8212;&#8212;&#8212;-<br />
इति श्रीमद्रामचरितमानसे सकलकलिकलुषविध्वंसने<br />
चतुर्थ सोपानः समाप्तः।<br />
(किष्किन्धाकाण्ड समाप्त)</p>

]]></item>


    </string-array>

    <string-array name="E">
        <item></item>
        <item><![CDATA[
<p> श्रीजानकीवल्लभो विजयते<br />
श्रीरामचरितमानस<br />
~~~~~~~~<br />
पञ्चम सोपान<br />
सुन्दरकाण्ड<span id="more-9"></span><br />
श्लोक<br />
शान्तं शाश्वतमप्रमेयमनघं निर्वाणशान्तिप्रदं<br />
ब्रह्माशम्भुफणीन्द्रसेव्यमनिशं वेदान्तवेद्यं विभुम् ।<br />
रामाख्यं जगदीश्वरं सुरगुरुं मायामनुष्यं हरिं<br />
वन्देऽहं करुणाकरं रघुवरं भूपालचूड़ामणिम्।।1।।<br />
नान्या स्पृहा रघुपते हृदयेऽस्मदीये<br />
सत्यं वदामि च भवानखिलान्तरात्मा।<br />
भक्तिं प्रयच्छ रघुपुङ्गव निर्भरां मे<br />
कामादिदोषरहितं कुरु मानसं च।।2।।<br />
अतुलितबलधामं हेमशैलाभदेहं<br />
दनुजवनकृशानुं ज्ञानिनामग्रगण्यम्।<br />
सकलगुणनिधानं वानराणामधीशं<br />
रघुपतिप्रियभक्तं वातजातं नमामि।।3।।<br />
जामवंत के बचन सुहाए। सुनि हनुमंत हृदय अति भाए।।<br />
तब लगि मोहि परिखेहु तुम्ह भाई। सहि दुख कंद मूल फल खाई।।<br />
जब लगि आवौं सीतहि देखी। होइहि काजु मोहि हरष बिसेषी।।<br />
यह कहि नाइ सबन्हि कहुँ माथा। चलेउ हरषि हियँ धरि रघुनाथा।।<br />
सिंधु तीर एक भूधर सुंदर। कौतुक कूदि चढ़ेउ ता ऊपर।।<br />
बार बार रघुबीर सँभारी। तरकेउ पवनतनय बल भारी।।<br />
जेहिं गिरि चरन देइ हनुमंता। चलेउ सो गा पाताल तुरंता।।<br />
जिमि अमोघ रघुपति कर बाना। एही भाँति चलेउ हनुमाना।।<br />
जलनिधि रघुपति दूत बिचारी। तैं मैनाक होहि श्रमहारी।।<br />
दो0- हनूमान तेहि परसा कर पुनि कीन्ह प्रनाम।<br />
राम काजु कीन्हें बिनु मोहि कहाँ बिश्राम।।1।।<br />

]]></item>
        <item><![CDATA[
जात पवनसुत देवन्ह देखा। जानैं कहुँ बल बुद्धि बिसेषा।।<br />
सुरसा नाम अहिन्ह कै माता। पठइन्हि आइ कही तेहिं बाता।।<br />
आजु सुरन्ह मोहि दीन्ह अहारा। सुनत बचन कह पवनकुमारा।।<br />
राम काजु करि फिरि मैं आवौं। सीता कइ सुधि प्रभुहि सुनावौं।।<br />
तब तव बदन पैठिहउँ आई। सत्य कहउँ मोहि जान दे माई।।<br />
कबनेहुँ जतन देइ नहिं जाना। ग्रससि न मोहि कहेउ हनुमाना।।<br />
जोजन भरि तेहिं बदनु पसारा। कपि तनु कीन्ह दुगुन बिस्तारा।।<br />
सोरह जोजन मुख तेहिं ठयऊ। तुरत पवनसुत बत्तिस भयऊ।।<br />
जस जस सुरसा बदनु बढ़ावा। तासु दून कपि रूप देखावा।।<br />
सत जोजन तेहिं आनन कीन्हा। अति लघु रूप पवनसुत लीन्हा।।<br />
बदन पइठि पुनि बाहेर आवा। मागा बिदा ताहि सिरु नावा।।<br />
मोहि सुरन्ह जेहि लागि पठावा। बुधि बल मरमु तोर मै पावा।।<br />
दो0-राम काजु सबु करिहहु तुम्ह बल बुद्धि निधान।<br />
आसिष देह गई सो हरषि चलेउ हनुमान।।2।।<br />

]]></item>
        <item><![CDATA[
निसिचरि एक सिंधु महुँ रहई। करि माया नभु के खग गहई।।<br />
जीव जंतु जे गगन उड़ाहीं। जल बिलोकि तिन्ह कै परिछाहीं।।<br />
गहइ छाहँ सक सो न उड़ाई। एहि बिधि सदा गगनचर खाई।।<br />
सोइ छल हनूमान कहँ कीन्हा। तासु कपटु कपि तुरतहिं चीन्हा।।<br />
ताहि मारि मारुतसुत बीरा। बारिधि पार गयउ मतिधीरा।।<br />
तहाँ जाइ देखी बन सोभा। गुंजत चंचरीक मधु लोभा।।<br />
नाना तरु फल फूल सुहाए। खग मृग बृंद देखि मन भाए।।<br />
सैल बिसाल देखि एक आगें। ता पर धाइ चढेउ भय त्यागें।।<br />
उमा न कछु कपि कै अधिकाई। प्रभु प्रताप जो कालहि खाई।।<br />
गिरि पर चढि लंका तेहिं देखी। कहि न जाइ अति दुर्ग बिसेषी।।<br />
अति उतंग जलनिधि चहु पासा। कनक कोट कर परम प्रकासा।।<br />
छं=कनक कोट बिचित्र मनि कृत सुंदरायतना घना।<br />
चउहट्ट हट्ट सुबट्ट बीथीं चारु पुर बहु बिधि बना।।<br />
गज बाजि खच्चर निकर पदचर रथ बरूथिन्ह को गनै।।<br />
बहुरूप निसिचर जूथ अतिबल सेन बरनत नहिं बनै।।1।।<br />
बन बाग उपबन बाटिका सर कूप बापीं सोहहीं।<br />
नर नाग सुर गंधर्ब कन्या रूप मुनि मन मोहहीं।।<br />
कहुँ माल देह बिसाल सैल समान अतिबल गर्जहीं।<br />
नाना अखारेन्ह भिरहिं बहु बिधि एक एकन्ह तर्जहीं।।2।।<br />
करि जतन भट कोटिन्ह बिकट तन नगर चहुँ दिसि रच्छहीं।<br />
कहुँ महिष मानषु धेनु खर अज खल निसाचर भच्छहीं।।<br />
एहि लागि तुलसीदास इन्ह की कथा कछु एक है कही।<br />
रघुबीर सर तीरथ सरीरन्हि त्यागि गति पैहहिं सही।।3।।<br />
दो0-पुर रखवारे देखि बहु कपि मन कीन्ह बिचार।<br />
अति लघु रूप धरौं निसि नगर करौं पइसार।।3।।<br />

]]></item>
        <item><![CDATA[
मसक समान रूप कपि धरी। लंकहि चलेउ सुमिरि नरहरी।।<br />
नाम लंकिनी एक निसिचरी। सो कह चलेसि मोहि निंदरी।।<br />
जानेहि नहीं मरमु सठ मोरा। मोर अहार जहाँ लगि चोरा।।<br />
मुठिका एक महा कपि हनी। रुधिर बमत धरनीं ढनमनी।।<br />
पुनि संभारि उठि सो लंका। जोरि पानि कर बिनय संसका।।<br />
जब रावनहि ब्रह्म बर दीन्हा। चलत बिरंचि कहा मोहि चीन्हा।।<br />
बिकल होसि तैं कपि कें मारे। तब जानेसु निसिचर संघारे।।<br />
तात मोर अति पुन्य बहूता। देखेउँ नयन राम कर दूता।।<br />
दो0-तात स्वर्ग अपबर्ग सुख धरिअ तुला एक अंग।<br />
तूल न ताहि सकल मिलि जो सुख लव सतसंग।।4।।<br />

]]></item>
        <item><![CDATA[
प्रबिसि नगर कीजे सब काजा। हृदयँ राखि कौसलपुर राजा।।<br />
गरल सुधा रिपु करहिं मिताई। गोपद सिंधु अनल सितलाई।।<br />
गरुड़ सुमेरु रेनू सम ताही। राम कृपा करि चितवा जाही।।<br />
अति लघु रूप धरेउ हनुमाना। पैठा नगर सुमिरि भगवाना।।<br />
मंदिर मंदिर प्रति करि सोधा। देखे जहँ तहँ अगनित जोधा।।<br />
गयउ दसानन मंदिर माहीं। अति बिचित्र कहि जात सो नाहीं।।<br />
सयन किए देखा कपि तेही। मंदिर महुँ न दीखि बैदेही।।<br />
भवन एक पुनि दीख सुहावा। हरि मंदिर तहँ भिन्न बनावा।।<br />
दो0-रामायुध अंकित गृह सोभा बरनि न जाइ।<br />
नव तुलसिका बृंद तहँ देखि हरषि कपिराइ।।5।।<br />

]]></item>
        <item><![CDATA[
लंका निसिचर निकर निवासा। इहाँ कहाँ सज्जन कर बासा।।<br />
मन महुँ तरक करै कपि लागा। तेहीं समय बिभीषनु जागा।।<br />
राम राम तेहिं सुमिरन कीन्हा। हृदयँ हरष कपि सज्जन चीन्हा।।<br />
एहि सन हठि करिहउँ पहिचानी। साधु ते होइ न कारज हानी।।<br />
बिप्र रुप धरि बचन सुनाए। सुनत बिभीषण उठि तहँ आए।।<br />
करि प्रनाम पूँछी कुसलाई। बिप्र कहहु निज कथा बुझाई।।<br />
की तुम्ह हरि दासन्ह महँ कोई। मोरें हृदय प्रीति अति होई।।<br />
की तुम्ह रामु दीन अनुरागी। आयहु मोहि करन बड़भागी।।<br />
दो0-तब हनुमंत कही सब राम कथा निज नाम।<br />
सुनत जुगल तन पुलक मन मगन सुमिरि गुन ग्राम।।6।।<br />

]]></item>
        <item><![CDATA[
सुनहु पवनसुत रहनि हमारी। जिमि दसनन्हि महुँ जीभ बिचारी।।<br />
तात कबहुँ मोहि जानि अनाथा। करिहहिं कृपा भानुकुल नाथा।।<br />
तामस तनु कछु साधन नाहीं। प्रीति न पद सरोज मन माहीं।।<br />
अब मोहि भा भरोस हनुमंता। बिनु हरिकृपा मिलहिं नहिं संता।।<br />
जौ रघुबीर अनुग्रह कीन्हा। तौ तुम्ह मोहि दरसु हठि दीन्हा।।<br />
सुनहु बिभीषन प्रभु कै रीती। करहिं सदा सेवक पर प्रीती।।<br />
कहहु कवन मैं परम कुलीना। कपि चंचल सबहीं बिधि हीना।।<br />
प्रात लेइ जो नाम हमारा। तेहि दिन ताहि न मिलै अहारा।।<br />
दो0-अस मैं अधम सखा सुनु मोहू पर रघुबीर।<br />
कीन्ही कृपा सुमिरि गुन भरे बिलोचन नीर।।7।।<br />

]]></item>
        <item><![CDATA[
जानतहूँ अस स्वामि बिसारी। फिरहिं ते काहे न होहिं दुखारी।।<br />
एहि बिधि कहत राम गुन ग्रामा। पावा अनिर्बाच्य बिश्रामा।।<br />
पुनि सब कथा बिभीषन कही। जेहि बिधि जनकसुता तहँ रही।।<br />
तब हनुमंत कहा सुनु भ्राता। देखी चहउँ जानकी माता।।<br />
जुगुति बिभीषन सकल सुनाई। चलेउ पवनसुत बिदा कराई।।<br />
करि सोइ रूप गयउ पुनि तहवाँ। बन असोक सीता रह जहवाँ।।<br />
देखि मनहि महुँ कीन्ह प्रनामा। बैठेहिं बीति जात निसि जामा।।<br />
कृस तन सीस जटा एक बेनी। जपति हृदयँ रघुपति गुन श्रेनी।।<br />
दो0-निज पद नयन दिएँ मन राम पद कमल लीन।<br />
परम दुखी भा पवनसुत देखि जानकी दीन।।8।।<br />

]]></item>
        <item><![CDATA[
तरु पल्लव महुँ रहा लुकाई। करइ बिचार करौं का भाई।।<br />
तेहि अवसर रावनु तहँ आवा। संग नारि बहु किएँ बनावा।।<br />
बहु बिधि खल सीतहि समुझावा। साम दान भय भेद देखावा।।<br />
कह रावनु सुनु सुमुखि सयानी। मंदोदरी आदि सब रानी।।<br />
तव अनुचरीं करउँ पन मोरा। एक बार बिलोकु मम ओरा।।<br />
तृन धरि ओट कहति बैदेही। सुमिरि अवधपति परम सनेही।।<br />
सुनु दसमुख खद्योत प्रकासा। कबहुँ कि नलिनी करइ बिकासा।।<br />
अस मन समुझु कहति जानकी। खल सुधि नहिं रघुबीर बान की।।<br />
सठ सूने हरि आनेहि मोहि। अधम निलज्ज लाज नहिं तोही।।<br />
दो0- आपुहि सुनि खद्योत सम रामहि भानु समान।<br />
परुष बचन सुनि काढ़ि असि बोला अति खिसिआन।।9।।<br />

]]></item>
        <item><![CDATA[
सीता तैं मम कृत अपमाना। कटिहउँ तव सिर कठिन कृपाना।।<br />
नाहिं त सपदि मानु मम बानी। सुमुखि होति न त जीवन हानी।।<br />
स्याम सरोज दाम सम सुंदर। प्रभु भुज करि कर सम दसकंधर।।<br />
सो भुज कंठ कि तव असि घोरा। सुनु सठ अस प्रवान पन मोरा।।<br />
चंद्रहास हरु मम परितापं। रघुपति बिरह अनल संजातं।।<br />
सीतल निसित बहसि बर धारा। कह सीता हरु मम दुख भारा।।<br />
सुनत बचन पुनि मारन धावा। मयतनयाँ कहि नीति बुझावा।।<br />
कहेसि सकल निसिचरिन्ह बोलाई। सीतहि बहु बिधि त्रासहु जाई।।<br />
मास दिवस महुँ कहा न माना। तौ मैं मारबि काढ़ि कृपाना।।<br />
दो0-भवन गयउ दसकंधर इहाँ पिसाचिनि बृंद।<br />
सीतहि त्रास देखावहि धरहिं रूप बहु मंद।।10।।<br />

]]></item>
        <item><![CDATA[
त्रिजटा नाम राच्छसी एका। राम चरन रति निपुन बिबेका।।<br />
सबन्हौ बोलि सुनाएसि सपना। सीतहि सेइ करहु हित अपना।।<br />
सपनें बानर लंका जारी। जातुधान सेना सब मारी।।<br />
खर आरूढ़ नगन दससीसा। मुंडित सिर खंडित भुज बीसा।।<br />
एहि बिधि सो दच्छिन दिसि जाई। लंका मनहुँ बिभीषन पाई।।<br />
नगर फिरी रघुबीर दोहाई। तब प्रभु सीता बोलि पठाई।।<br />
यह सपना में कहउँ पुकारी। होइहि सत्य गएँ दिन चारी।।<br />
तासु बचन सुनि ते सब डरीं। जनकसुता के चरनन्हि परीं।।<br />
दो0-जहँ तहँ गईं सकल तब सीता कर मन सोच।<br />
मास दिवस बीतें मोहि मारिहि निसिचर पोच।।11।।<br />

]]></item>
        <item><![CDATA[
त्रिजटा सन बोली कर जोरी। मातु बिपति संगिनि तैं मोरी।।<br />
तजौं देह करु बेगि उपाई। दुसहु बिरहु अब नहिं सहि जाई।।<br />
आनि काठ रचु चिता बनाई। मातु अनल पुनि देहि लगाई।।<br />
सत्य करहि मम प्रीति सयानी। सुनै को श्रवन सूल सम बानी।।<br />
सुनत बचन पद गहि समुझाएसि। प्रभु प्रताप बल सुजसु सुनाएसि।।<br />
निसि न अनल मिल सुनु सुकुमारी। अस कहि सो निज भवन सिधारी।।<br />
कह सीता बिधि भा प्रतिकूला। मिलहि न पावक मिटिहि न सूला।।<br />
देखिअत प्रगट गगन अंगारा। अवनि न आवत एकउ तारा।।<br />
पावकमय ससि स्त्रवत न आगी। मानहुँ मोहि जानि हतभागी।।<br />
सुनहि बिनय मम बिटप असोका। सत्य नाम करु हरु मम सोका।।<br />
नूतन किसलय अनल समाना। देहि अगिनि जनि करहि निदाना।।<br />
देखि परम बिरहाकुल सीता। सो छन कपिहि कलप सम बीता।।<br />
सो0-कपि करि हृदयँ बिचार दीन्हि मुद्रिका डारी तब।<br />
जनु असोक अंगार दीन्हि हरषि उठि कर गहेउ।।12।।<br />
तब देखी मुद्रिका मनोहर। राम नाम अंकित अति सुंदर।।<br />
चकित चितव मुदरी पहिचानी। हरष बिषाद हृदयँ अकुलानी।।<br />
जीति को सकइ अजय रघुराई। माया तें असि रचि नहिं जाई।।<br />
सीता मन बिचार कर नाना। मधुर बचन बोलेउ हनुमाना।।<br />
रामचंद्र गुन बरनैं लागा। सुनतहिं सीता कर दुख भागा।।<br />
लागीं सुनैं श्रवन मन लाई। आदिहु तें सब कथा सुनाई।।<br />
श्रवनामृत जेहिं कथा सुहाई। कहि सो प्रगट होति किन भाई।।<br />
तब हनुमंत निकट चलि गयऊ। फिरि बैंठीं मन बिसमय भयऊ।।<br />
राम दूत मैं मातु जानकी। सत्य सपथ करुनानिधान की।।<br />
यह मुद्रिका मातु मैं आनी। दीन्हि राम तुम्ह कहँ सहिदानी।।<br />
नर बानरहि संग कहु कैसें। कहि कथा भइ संगति जैसें।।<br />
दो0-कपि के बचन सप्रेम सुनि उपजा मन बिस्वास।।<br />
जाना मन क्रम बचन यह कृपासिंधु कर दास।।13।।<br />

]]></item>
        <item><![CDATA[
हरिजन जानि प्रीति अति गाढ़ी। सजल नयन पुलकावलि बाढ़ी।।<br />
बूड़त बिरह जलधि हनुमाना। भयउ तात मों कहुँ जलजाना।।<br />
अब कहु कुसल जाउँ बलिहारी। अनुज सहित सुख भवन खरारी।।<br />
कोमलचित कृपाल रघुराई। कपि केहि हेतु धरी निठुराई।।<br />
सहज बानि सेवक सुख दायक। कबहुँक सुरति करत रघुनायक।।<br />
कबहुँ नयन मम सीतल ताता। होइहहि निरखि स्याम मृदु गाता।।<br />
बचनु न आव नयन भरे बारी। अहह नाथ हौं निपट बिसारी।।<br />
देखि परम बिरहाकुल सीता। बोला कपि मृदु बचन बिनीता।।<br />
मातु कुसल प्रभु अनुज समेता। तव दुख दुखी सुकृपा निकेता।।<br />
जनि जननी मानहु जियँ ऊना। तुम्ह ते प्रेमु राम कें दूना।।<br />
दो0-रघुपति कर संदेसु अब सुनु जननी धरि धीर।<br />
अस कहि कपि गद गद भयउ भरे बिलोचन नीर।।14।।<br />

]]></item>
        <item><![CDATA[
कहेउ राम बियोग तव सीता। मो कहुँ सकल भए बिपरीता।।<br />
नव तरु किसलय मनहुँ कृसानू। कालनिसा सम निसि ससि भानू।।<br />
कुबलय बिपिन कुंत बन सरिसा। बारिद तपत तेल जनु बरिसा।।<br />
जे हित रहे करत तेइ पीरा। उरग स्वास सम त्रिबिध समीरा।।<br />
कहेहू तें कछु दुख घटि होई। काहि कहौं यह जान न कोई।।<br />
तत्व प्रेम कर मम अरु तोरा। जानत प्रिया एकु मनु मोरा।।<br />
सो मनु सदा रहत तोहि पाहीं। जानु प्रीति रसु एतेनहि माहीं।।<br />
प्रभु संदेसु सुनत बैदेही। मगन प्रेम तन सुधि नहिं तेही।।<br />
कह कपि हृदयँ धीर धरु माता। सुमिरु राम सेवक सुखदाता।।<br />
उर आनहु रघुपति प्रभुताई। सुनि मम बचन तजहु कदराई।।<br />
दो0-निसिचर निकर पतंग सम रघुपति बान कृसानु।<br />
जननी हृदयँ धीर धरु जरे निसाचर जानु।।15।।<br />

]]></item>
        <item><![CDATA[
जौं रघुबीर होति सुधि पाई। करते नहिं बिलंबु रघुराई।।<br />
रामबान रबि उएँ जानकी। तम बरूथ कहँ जातुधान की।।<br />
अबहिं मातु मैं जाउँ लवाई। प्रभु आयसु नहिं राम दोहाई।।<br />
कछुक दिवस जननी धरु धीरा। कपिन्ह सहित अइहहिं रघुबीरा।।<br />
निसिचर मारि तोहि लै जैहहिं। तिहुँ पुर नारदादि जसु गैहहिं।।<br />
हैं सुत कपि सब तुम्हहि समाना। जातुधान अति भट बलवाना।।<br />
मोरें हृदय परम संदेहा। सुनि कपि प्रगट कीन्ह निज देहा।।<br />
कनक भूधराकार सरीरा। समर भयंकर अतिबल बीरा।।<br />
सीता मन भरोस तब भयऊ। पुनि लघु रूप पवनसुत लयऊ।।<br />
दो0-सुनु माता साखामृग नहिं बल बुद्धि बिसाल।<br />
प्रभु प्रताप तें गरुड़हि खाइ परम लघु ब्याल।।16।।<br />

]]></item>
        <item><![CDATA[
मन संतोष सुनत कपि बानी। भगति प्रताप तेज बल सानी।।<br />
आसिष दीन्हि रामप्रिय जाना। होहु तात बल सील निधाना।।<br />
अजर अमर गुननिधि सुत होहू। करहुँ बहुत रघुनायक छोहू।।<br />
करहुँ कृपा प्रभु अस सुनि काना। निर्भर प्रेम मगन हनुमाना।।<br />
बार बार नाएसि पद सीसा। बोला बचन जोरि कर कीसा।।<br />
अब कृतकृत्य भयउँ मैं माता। आसिष तव अमोघ बिख्याता।।<br />
सुनहु मातु मोहि अतिसय भूखा। लागि देखि सुंदर फल रूखा।।<br />
सुनु सुत करहिं बिपिन रखवारी। परम सुभट रजनीचर भारी।।<br />
तिन्ह कर भय माता मोहि नाहीं। जौं तुम्ह सुख मानहु मन माहीं।।<br />
दो0-देखि बुद्धि बल निपुन कपि कहेउ जानकीं जाहु।<br />
रघुपति चरन हृदयँ धरि तात मधुर फल खाहु।।17।।<br />

]]></item>
        <item><![CDATA[
चलेउ नाइ सिरु पैठेउ बागा। फल खाएसि तरु तोरैं लागा।।<br />
रहे तहाँ बहु भट रखवारे। कछु मारेसि कछु जाइ पुकारे।।<br />
नाथ एक आवा कपि भारी। तेहिं असोक बाटिका उजारी।।<br />
खाएसि फल अरु बिटप उपारे। रच्छक मर्दि मर्दि महि डारे।।<br />
सुनि रावन पठए भट नाना। तिन्हहि देखि गर्जेउ हनुमाना।।<br />
सब रजनीचर कपि संघारे। गए पुकारत कछु अधमारे।।<br />
पुनि पठयउ तेहिं अच्छकुमारा। चला संग लै सुभट अपारा।।<br />
आवत देखि बिटप गहि तर्जा। ताहि निपाति महाधुनि गर्जा।।<br />
दो0-कछु मारेसि कछु मर्देसि कछु मिलएसि धरि धूरि।<br />
कछु पुनि जाइ पुकारे प्रभु मर्कट बल भूरि।।18।।<br />

]]></item>
        <item><![CDATA[
सुनि सुत बध लंकेस रिसाना। पठएसि मेघनाद बलवाना।।<br />
मारसि जनि सुत बांधेसु ताही। देखिअ कपिहि कहाँ कर आही।।<br />
चला इंद्रजित अतुलित जोधा। बंधु निधन सुनि उपजा क्रोधा।।<br />
कपि देखा दारुन भट आवा। कटकटाइ गर्जा अरु धावा।।<br />
अति बिसाल तरु एक उपारा। बिरथ कीन्ह लंकेस कुमारा।।<br />
रहे महाभट ताके संगा। गहि गहि कपि मर्दइ निज अंगा।।<br />
तिन्हहि निपाति ताहि सन बाजा। भिरे जुगल मानहुँ गजराजा।<br />
मुठिका मारि चढ़ा तरु जाई। ताहि एक छन मुरुछा आई।।<br />
उठि बहोरि कीन्हिसि बहु माया। जीति न जाइ प्रभंजन जाया।।<br />
दो0-ब्रह्म अस्त्र तेहिं साँधा कपि मन कीन्ह बिचार।<br />
जौं न ब्रह्मसर मानउँ महिमा मिटइ अपार।।19।।<br />

]]></item>
        <item><![CDATA[
ब्रह्मबान कपि कहुँ तेहि मारा। परतिहुँ बार कटकु संघारा।।<br />
तेहि देखा कपि मुरुछित भयऊ। नागपास बाँधेसि लै गयऊ।।<br />
जासु नाम जपि सुनहु भवानी। भव बंधन काटहिं नर ग्यानी।।<br />
तासु दूत कि बंध तरु आवा। प्रभु कारज लगि कपिहिं बँधावा।।<br />
कपि बंधन सुनि निसिचर धाए। कौतुक लागि सभाँ सब आए।।<br />
दसमुख सभा दीखि कपि जाई। कहि न जाइ कछु अति प्रभुताई।।<br />
कर जोरें सुर दिसिप बिनीता। भृकुटि बिलोकत सकल सभीता।।<br />
देखि प्रताप न कपि मन संका। जिमि अहिगन महुँ गरुड़ असंका।।<br />
दो0-कपिहि बिलोकि दसानन बिहसा कहि दुर्बाद।<br />
सुत बध सुरति कीन्हि पुनि उपजा हृदयँ बिषाद।।20।।<br />

]]></item>
        <item><![CDATA[
कह लंकेस कवन तैं कीसा। केहिं के बल घालेहि बन खीसा।।<br />
की धौं श्रवन सुनेहि नहिं मोही। देखउँ अति असंक सठ तोही।।<br />
मारे निसिचर केहिं अपराधा। कहु सठ तोहि न प्रान कइ बाधा।।<br />
सुन रावन ब्रह्मांड निकाया। पाइ जासु बल बिरचित माया।।<br />
जाकें बल बिरंचि हरि ईसा। पालत सृजत हरत दससीसा।<br />
जा बल सीस धरत सहसानन। अंडकोस समेत गिरि कानन।।<br />
धरइ जो बिबिध देह सुरत्राता। तुम्ह ते सठन्ह सिखावनु दाता।<br />
हर कोदंड कठिन जेहि भंजा। तेहि समेत नृप दल मद गंजा।।<br />
खर दूषन त्रिसिरा अरु बाली। बधे सकल अतुलित बलसाली।।<br />
दो0-जाके बल लवलेस तें जितेहु चराचर झारि।<br />
तासु दूत मैं जा करि हरि आनेहु प्रिय नारि।।21।।<br />

]]></item>
        <item><![CDATA[
जानउँ मैं तुम्हारि प्रभुताई। सहसबाहु सन परी लराई।।<br />
समर बालि सन करि जसु पावा। सुनि कपि बचन बिहसि बिहरावा।।<br />
खायउँ फल प्रभु लागी भूँखा। कपि सुभाव तें तोरेउँ रूखा।।<br />
सब कें देह परम प्रिय स्वामी। मारहिं मोहि कुमारग गामी।।<br />
जिन्ह मोहि मारा ते मैं मारे। तेहि पर बाँधेउ तनयँ तुम्हारे।।<br />
मोहि न कछु बाँधे कइ लाजा। कीन्ह चहउँ निज प्रभु कर काजा।।<br />
बिनती करउँ जोरि कर रावन। सुनहु मान तजि मोर सिखावन।।<br />
देखहु तुम्ह निज कुलहि बिचारी। भ्रम तजि भजहु भगत भय हारी।।<br />
जाकें डर अति काल डेराई। जो सुर असुर चराचर खाई।।<br />
तासों बयरु कबहुँ नहिं कीजै। मोरे कहें जानकी दीजै।।<br />
दो0-प्रनतपाल रघुनायक करुना सिंधु खरारि।<br />
गएँ सरन प्रभु राखिहैं तव अपराध बिसारि।।22।।<br />

]]></item>
        <item><![CDATA[
राम चरन पंकज उर धरहू। लंका अचल राज तुम्ह करहू।।<br />
रिषि पुलिस्त जसु बिमल मंयका। तेहि ससि महुँ जनि होहु कलंका।।<br />
राम नाम बिनु गिरा न सोहा। देखु बिचारि त्यागि मद मोहा।।<br />
बसन हीन नहिं सोह सुरारी। सब भूषण भूषित बर नारी।।<br />
राम बिमुख संपति प्रभुताई। जाइ रही पाई बिनु पाई।।<br />
सजल मूल जिन्ह सरितन्ह नाहीं। बरषि गए पुनि तबहिं सुखाहीं।।<br />
सुनु दसकंठ कहउँ पन रोपी। बिमुख राम त्राता नहिं कोपी।।<br />
संकर सहस बिष्नु अज तोही। सकहिं न राखि राम कर द्रोही।।<br />
दो0-मोहमूल बहु सूल प्रद त्यागहु तम अभिमान।<br />
भजहु राम रघुनायक कृपा सिंधु भगवान।।23।।<br />

]]></item>
        <item><![CDATA[
जदपि कहि कपि अति हित बानी। भगति बिबेक बिरति नय सानी।।<br />
बोला बिहसि महा अभिमानी। मिला हमहि कपि गुर बड़ ग्यानी।।<br />
मृत्यु निकट आई खल तोही। लागेसि अधम सिखावन मोही।।<br />
उलटा होइहि कह हनुमाना। मतिभ्रम तोर प्रगट मैं जाना।।<br />
सुनि कपि बचन बहुत खिसिआना। बेगि न हरहुँ मूढ़ कर प्राना।।<br />
सुनत निसाचर मारन धाए। सचिवन्ह सहित बिभीषनु आए।<br />
नाइ सीस करि बिनय बहूता। नीति बिरोध न मारिअ दूता।।<br />
आन दंड कछु करिअ गोसाँई। सबहीं कहा मंत्र भल भाई।।<br />
सुनत बिहसि बोला दसकंधर। अंग भंग करि पठइअ बंदर।।<br />
दो-कपि कें ममता पूँछ पर सबहि कहउँ समुझाइ।<br />
तेल बोरि पट बाँधि पुनि पावक देहु लगाइ।।24।।<br />
पूँछहीन बानर तहँ जाइहि। तब सठ निज नाथहि लइ आइहि।।<br />
जिन्ह कै कीन्हसि बहुत बड़ाई। देखेउँûमैं तिन्ह कै प्रभुताई।।<br />
बचन सुनत कपि मन मुसुकाना। भइ सहाय सारद मैं जाना।।<br />
जातुधान सुनि रावन बचना। लागे रचैं मूढ़ सोइ रचना।।<br />
रहा न नगर बसन घृत तेला। बाढ़ी पूँछ कीन्ह कपि खेला।।<br />
कौतुक कहँ आए पुरबासी। मारहिं चरन करहिं बहु हाँसी।।<br />
बाजहिं ढोल देहिं सब तारी। नगर फेरि पुनि पूँछ प्रजारी।।<br />
पावक जरत देखि हनुमंता। भयउ परम लघु रुप तुरंता।।<br />
निबुकि चढ़ेउ कपि कनक अटारीं। भई सभीत निसाचर नारीं।।<br />
दो0-हरि प्रेरित तेहि अवसर चले मरुत उनचास।<br />
अट्टहास करि गर्जéा कपि बढ़ि लाग अकास।।25।।<br />

]]></item>
        <item><![CDATA[
देह बिसाल परम हरुआई। मंदिर तें मंदिर चढ़ धाई।।<br />
जरइ नगर भा लोग बिहाला। झपट लपट बहु कोटि कराला।।<br />
तात मातु हा सुनिअ पुकारा। एहि अवसर को हमहि उबारा।।<br />
हम जो कहा यह कपि नहिं होई। बानर रूप धरें सुर कोई।।<br />
साधु अवग्या कर फलु ऐसा। जरइ नगर अनाथ कर जैसा।।<br />
जारा नगरु निमिष एक माहीं। एक बिभीषन कर गृह नाहीं।।<br />
ता कर दूत अनल जेहिं सिरिजा। जरा न सो तेहि कारन गिरिजा।।<br />
उलटि पलटि लंका सब जारी। कूदि परा पुनि सिंधु मझारी।।<br />
दो0-पूँछ बुझाइ खोइ श्रम धरि लघु रूप बहोरि।<br />
जनकसुता के आगें ठाढ़ भयउ कर जोरि।।26।।<br />

]]></item>
        <item><![CDATA[
मातु मोहि दीजे कछु चीन्हा। जैसें रघुनायक मोहि दीन्हा।।<br />
चूड़ामनि उतारि तब दयऊ। हरष समेत पवनसुत लयऊ।।<br />
कहेहु तात अस मोर प्रनामा। सब प्रकार प्रभु पूरनकामा।।<br />
दीन दयाल बिरिदु संभारी। हरहु नाथ मम संकट भारी।।<br />
तात सक्रसुत कथा सुनाएहु। बान प्रताप प्रभुहि समुझाएहु।।<br />
मास दिवस महुँ नाथु न आवा। तौ पुनि मोहि जिअत नहिं पावा।।<br />
कहु कपि केहि बिधि राखौं प्राना। तुम्हहू तात कहत अब जाना।।<br />
तोहि देखि सीतलि भइ छाती। पुनि मो कहुँ सोइ दिनु सो राती।।<br />
दो0-जनकसुतहि समुझाइ करि बहु बिधि धीरजु दीन्ह।<br />
चरन कमल सिरु नाइ कपि गवनु राम पहिं कीन्ह।।27।।<br />

]]></item>
        <item><![CDATA[
चलत महाधुनि गर्जेसि भारी। गर्भ स्त्रवहिं सुनि निसिचर नारी।।<br />
नाघि सिंधु एहि पारहि आवा। सबद किलकिला कपिन्ह सुनावा।।<br />
हरषे सब बिलोकि हनुमाना। नूतन जन्म कपिन्ह तब जाना।।<br />
मुख प्रसन्न तन तेज बिराजा। कीन्हेसि रामचन्द्र कर काजा।।<br />
मिले सकल अति भए सुखारी। तलफत मीन पाव जिमि बारी।।<br />
चले हरषि रघुनायक पासा। पूँछत कहत नवल इतिहासा।।<br />
तब मधुबन भीतर सब आए। अंगद संमत मधु फल खाए।।<br />
रखवारे जब बरजन लागे। मुष्टि प्रहार हनत सब भागे।।<br />
दो0-जाइ पुकारे ते सब बन उजार जुबराज।<br />
सुनि सुग्रीव हरष कपि करि आए प्रभु काज।।28।।<br />

]]></item>
        <item><![CDATA[
जौं न होति सीता सुधि पाई। मधुबन के फल सकहिं कि खाई।।<br />
एहि बिधि मन बिचार कर राजा। आइ गए कपि सहित समाजा।।<br />
आइ सबन्हि नावा पद सीसा। मिलेउ सबन्हि अति प्रेम कपीसा।।<br />
पूँछी कुसल कुसल पद देखी। राम कृपाँ भा काजु बिसेषी।।<br />
नाथ काजु कीन्हेउ हनुमाना। राखे सकल कपिन्ह के प्राना।।<br />
सुनि सुग्रीव बहुरि तेहि मिलेऊ। कपिन्ह सहित रघुपति पहिं चलेऊ।<br />
राम कपिन्ह जब आवत देखा। किएँ काजु मन हरष बिसेषा।।<br />
फटिक सिला बैठे द्वौ भाई। परे सकल कपि चरनन्हि जाई।।<br />
दो0-प्रीति सहित सब भेटे रघुपति करुना पुंज।<br />
पूँछी कुसल नाथ अब कुसल देखि पद कंज।।29।।<br />

]]></item>
        <item><![CDATA[
जामवंत कह सुनु रघुराया। जा पर नाथ करहु तुम्ह दाया।।<br />
ताहि सदा सुभ कुसल निरंतर। सुर नर मुनि प्रसन्न ता ऊपर।।<br />
सोइ बिजई बिनई गुन सागर। तासु सुजसु त्रेलोक उजागर।।<br />
प्रभु कीं कृपा भयउ सबु काजू। जन्म हमार सुफल भा आजू।।<br />
नाथ पवनसुत कीन्हि जो करनी। सहसहुँ मुख न जाइ सो बरनी।।<br />
पवनतनय के चरित सुहाए। जामवंत रघुपतिहि सुनाए।।<br />
सुनत कृपानिधि मन अति भाए। पुनि हनुमान हरषि हियँ लाए।।<br />
कहहु तात केहि भाँति जानकी। रहति करति रच्छा स्वप्रान की।।<br />
दो0-नाम पाहरु दिवस निसि ध्यान तुम्हार कपाट।<br />
लोचन निज पद जंत्रित जाहिं प्रान केहिं बाट।।30।।<br />

]]></item>
        <item><![CDATA[
चलत मोहि चूड़ामनि दीन्ही। रघुपति हृदयँ लाइ सोइ लीन्ही।।<br />
नाथ जुगल लोचन भरि बारी। बचन कहे कछु जनककुमारी।।<br />
अनुज समेत गहेहु प्रभु चरना। दीन बंधु प्रनतारति हरना।।<br />
मन क्रम बचन चरन अनुरागी। केहि अपराध नाथ हौं त्यागी।।<br />
अवगुन एक मोर मैं माना। बिछुरत प्रान न कीन्ह पयाना।।<br />
नाथ सो नयनन्हि को अपराधा। निसरत प्रान करिहिं हठि बाधा।।<br />
बिरह अगिनि तनु तूल समीरा। स्वास जरइ छन माहिं सरीरा।।<br />
नयन स्त्रवहि जलु निज हित लागी। जरैं न पाव देह बिरहागी।<br />
सीता के अति बिपति बिसाला। बिनहिं कहें भलि दीनदयाला।।<br />
दो0-निमिष निमिष करुनानिधि जाहिं कलप सम बीति।<br />
बेगि चलिय प्रभु आनिअ भुज बल खल दल जीति।।31।।<br />

]]></item>
        <item><![CDATA[
सुनि सीता दुख प्रभु सुख अयना। भरि आए जल राजिव नयना।।<br />
बचन काँय मन मम गति जाही। सपनेहुँ बूझिअ बिपति कि ताही।।<br />
कह हनुमंत बिपति प्रभु सोई। जब तव सुमिरन भजन न होई।।<br />
केतिक बात प्रभु जातुधान की। रिपुहि जीति आनिबी जानकी।।<br />
सुनु कपि तोहि समान उपकारी। नहिं कोउ सुर नर मुनि तनुधारी।।<br />
प्रति उपकार करौं का तोरा। सनमुख होइ न सकत मन मोरा।।<br />
सुनु सुत उरिन मैं नाहीं। देखेउँ करि बिचार मन माहीं।।<br />
पुनि पुनि कपिहि चितव सुरत्राता। लोचन नीर पुलक अति गाता।।<br />
दो0-सुनि प्रभु बचन बिलोकि मुख गात हरषि हनुमंत।<br />
चरन परेउ प्रेमाकुल त्राहि त्राहि भगवंत।।32।।<br />

]]></item>
        <item><![CDATA[
बार बार प्रभु चहइ उठावा। प्रेम मगन तेहि उठब न भावा।।<br />
प्रभु कर पंकज कपि कें सीसा। सुमिरि सो दसा मगन गौरीसा।।<br />
सावधान मन करि पुनि संकर। लागे कहन कथा अति सुंदर।।<br />
कपि उठाइ प्रभु हृदयँ लगावा। कर गहि परम निकट बैठावा।।<br />
कहु कपि रावन पालित लंका। केहि बिधि दहेउ दुर्ग अति बंका।।<br />
प्रभु प्रसन्न जाना हनुमाना। बोला बचन बिगत अभिमाना।।<br />
साखामृग के बड़ि मनुसाई। साखा तें साखा पर जाई।।<br />
नाघि सिंधु हाटकपुर जारा। निसिचर गन बिधि बिपिन उजारा।<br />
सो सब तव प्रताप रघुराई। नाथ न कछू मोरि प्रभुताई।।<br />
दो0- ता कहुँ प्रभु कछु अगम नहिं जा पर तुम्ह अनुकुल।<br />
तब प्रभावँ बड़वानलहिं जारि सकइ खलु तूल।।33।।<br />

]]></item>
        <item><![CDATA[
नाथ भगति अति सुखदायनी। देहु कृपा करि अनपायनी।।<br />
सुनि प्रभु परम सरल कपि बानी। एवमस्तु तब कहेउ भवानी।।<br />
उमा राम सुभाउ जेहिं जाना। ताहि भजनु तजि भाव न आना।।<br />
यह संवाद जासु उर आवा। रघुपति चरन भगति सोइ पावा।।<br />
सुनि प्रभु बचन कहहिं कपिबृंदा। जय जय जय कृपाल सुखकंदा।।<br />
तब रघुपति कपिपतिहि बोलावा। कहा चलैं कर करहु बनावा।।<br />
अब बिलंबु केहि कारन कीजे। तुरत कपिन्ह कहुँ आयसु दीजे।।<br />
कौतुक देखि सुमन बहु बरषी। नभ तें भवन चले सुर हरषी।।<br />
दो0-कपिपति बेगि बोलाए आए जूथप जूथ।<br />
नाना बरन अतुल बल बानर भालु बरूथ।।34।।<br />

]]></item>
        <item><![CDATA[
प्रभु पद पंकज नावहिं सीसा। गरजहिं भालु महाबल कीसा।।<br />
देखी राम सकल कपि सेना। चितइ कृपा करि राजिव नैना।।<br />
राम कृपा बल पाइ कपिंदा। भए पच्छजुत मनहुँ गिरिंदा।।<br />
हरषि राम तब कीन्ह पयाना। सगुन भए सुंदर सुभ नाना।।<br />
जासु सकल मंगलमय कीती। तासु पयान सगुन यह नीती।।<br />
प्रभु पयान जाना बैदेहीं। फरकि बाम अँग जनु कहि देहीं।।<br />
जोइ जोइ सगुन जानकिहि होई। असगुन भयउ रावनहि सोई।।<br />
चला कटकु को बरनैं पारा। गर्जहि बानर भालु अपारा।।<br />
नख आयुध गिरि पादपधारी। चले गगन महि इच्छाचारी।।<br />
केहरिनाद भालु कपि करहीं। डगमगाहिं दिग्गज चिक्करहीं।।<br />
छं0-चिक्करहिं दिग्गज डोल महि गिरि लोल सागर खरभरे।<br />
मन हरष सभ गंधर्ब सुर मुनि नाग किन्नर दुख टरे।।<br />
कटकटहिं मर्कट बिकट भट बहु कोटि कोटिन्ह धावहीं।<br />
जय राम प्रबल प्रताप कोसलनाथ गुन गन गावहीं।।1।।<br />
सहि सक न भार उदार अहिपति बार बारहिं मोहई।<br />
गह दसन पुनि पुनि कमठ पृष्ट कठोर सो किमि सोहई।।<br />
रघुबीर रुचिर प्रयान प्रस्थिति जानि परम सुहावनी।<br />
जनु कमठ खर्पर सर्पराज सो लिखत अबिचल पावनी।।2।।<br />
दो0-एहि बिधि जाइ कृपानिधि उतरे सागर तीर।<br />
जहँ तहँ लागे खान फल भालु बिपुल कपि बीर।।35।।<br />

]]></item>
        <item><![CDATA[
उहाँ निसाचर रहहिं ससंका। जब ते जारि गयउ कपि लंका।।<br />
निज निज गृहँ सब करहिं बिचारा। नहिं निसिचर कुल केर उबारा।।<br />
जासु दूत बल बरनि न जाई। तेहि आएँ पुर कवन भलाई।।<br />
दूतन्हि सन सुनि पुरजन बानी। मंदोदरी अधिक अकुलानी।।<br />
रहसि जोरि कर पति पग लागी। बोली बचन नीति रस पागी।।<br />
कंत करष हरि सन परिहरहू। मोर कहा अति हित हियँ धरहु।।<br />
समुझत जासु दूत कइ करनी। स्त्रवहीं गर्भ रजनीचर धरनी।।<br />
तासु नारि निज सचिव बोलाई। पठवहु कंत जो चहहु भलाई।।<br />
तब कुल कमल बिपिन दुखदाई। सीता सीत निसा सम आई।।<br />
सुनहु नाथ सीता बिनु दीन्हें। हित न तुम्हार संभु अज कीन्हें।।<br />
दो0&#8211;राम बान अहि गन सरिस निकर निसाचर भेक।<br />
जब लगि ग्रसत न तब लगि जतनु करहु तजि टेक।।36।।<br />

]]></item>
        <item><![CDATA[
श्रवन सुनी सठ ता करि बानी। बिहसा जगत बिदित अभिमानी।।<br />
सभय सुभाउ नारि कर साचा। मंगल महुँ भय मन अति काचा।।<br />
जौं आवइ मर्कट कटकाई। जिअहिं बिचारे निसिचर खाई।।<br />
कंपहिं लोकप जाकी त्रासा। तासु नारि सभीत बड़ि हासा।।<br />
अस कहि बिहसि ताहि उर लाई। चलेउ सभाँ ममता अधिकाई।।<br />
मंदोदरी हृदयँ कर चिंता। भयउ कंत पर बिधि बिपरीता।।<br />
बैठेउ सभाँ खबरि असि पाई। सिंधु पार सेना सब आई।।<br />
बूझेसि सचिव उचित मत कहहू। ते सब हँसे मष्ट करि रहहू।।<br />
जितेहु सुरासुर तब श्रम नाहीं। नर बानर केहि लेखे माही।।<br />
दो0-सचिव बैद गुर तीनि जौं प्रिय बोलहिं भय आस।<br />
राज धर्म तन तीनि कर होइ बेगिहीं नास।।37।।<br />

]]></item>
        <item><![CDATA[
सोइ रावन कहुँ बनि सहाई। अस्तुति करहिं सुनाइ सुनाई।।<br />
अवसर जानि बिभीषनु आवा। भ्राता चरन सीसु तेहिं नावा।।<br />
पुनि सिरु नाइ बैठ निज आसन। बोला बचन पाइ अनुसासन।।<br />
जौ कृपाल पूँछिहु मोहि बाता। मति अनुरुप कहउँ हित ताता।।<br />
जो आपन चाहै कल्याना। सुजसु सुमति सुभ गति सुख नाना।।<br />
सो परनारि लिलार गोसाईं। तजउ चउथि के चंद कि नाई।।<br />
चौदह भुवन एक पति होई। भूतद्रोह तिष्टइ नहिं सोई।।<br />
गुन सागर नागर नर जोऊ। अलप लोभ भल कहइ न कोऊ।।<br />
दो0- काम क्रोध मद लोभ सब नाथ नरक के पंथ।<br />
सब परिहरि रघुबीरहि भजहु भजहिं जेहि संत।।38।।<br />

]]></item>
        <item><![CDATA[
तात राम नहिं नर भूपाला। भुवनेस्वर कालहु कर काला।।<br />
ब्रह्म अनामय अज भगवंता। ब्यापक अजित अनादि अनंता।।<br />
गो द्विज धेनु देव हितकारी। कृपासिंधु मानुष तनुधारी।।<br />
जन रंजन भंजन खल ब्राता। बेद धर्म रच्छक सुनु भ्राता।।<br />
ताहि बयरु तजि नाइअ माथा। प्रनतारति भंजन रघुनाथा।।<br />
देहु नाथ प्रभु कहुँ बैदेही। भजहु राम बिनु हेतु सनेही।।<br />
सरन गएँ प्रभु ताहु न त्यागा। बिस्व द्रोह कृत अघ जेहि लागा।।<br />
जासु नाम त्रय ताप नसावन। सोइ प्रभु प्रगट समुझु जियँ रावन।।<br />
दो0-बार बार पद लागउँ बिनय करउँ दससीस।<br />
परिहरि मान मोह मद भजहु कोसलाधीस।।39(क)।।<br />
मुनि पुलस्ति निज सिष्य सन कहि पठई यह बात।<br />
तुरत सो मैं प्रभु सन कही पाइ सुअवसरु तात।।39(ख)।।<br />

]]></item>
        <item><![CDATA[
माल्यवंत अति सचिव सयाना। तासु बचन सुनि अति सुख माना।।<br />
तात अनुज तव नीति बिभूषन। सो उर धरहु जो कहत बिभीषन।।<br />
रिपु उतकरष कहत सठ दोऊ। दूरि न करहु इहाँ हइ कोऊ।।<br />
माल्यवंत गृह गयउ बहोरी। कहइ बिभीषनु पुनि कर जोरी।।<br />
सुमति कुमति सब कें उर रहहीं। नाथ पुरान निगम अस कहहीं।।<br />
जहाँ सुमति तहँ संपति नाना। जहाँ कुमति तहँ बिपति निदाना।।<br />
तव उर कुमति बसी बिपरीता। हित अनहित मानहु रिपु प्रीता।।<br />
कालराति निसिचर कुल केरी। तेहि सीता पर प्रीति घनेरी।।<br />
दो0-तात चरन गहि मागउँ राखहु मोर दुलार।<br />
सीत देहु राम कहुँ अहित न होइ तुम्हार।।40।।<br />

]]></item>
        <item><![CDATA[
बुध पुरान श्रुति संमत बानी। कही बिभीषन नीति बखानी।।<br />
सुनत दसानन उठा रिसाई। खल तोहि निकट मुत्यु अब आई।।<br />
जिअसि सदा सठ मोर जिआवा। रिपु कर पच्छ मूढ़ तोहि भावा।।<br />
कहसि न खल अस को जग माहीं। भुज बल जाहि जिता मैं नाही।।<br />
मम पुर बसि तपसिन्ह पर प्रीती। सठ मिलु जाइ तिन्हहि कहु नीती।।<br />
अस कहि कीन्हेसि चरन प्रहारा। अनुज गहे पद बारहिं बारा।।<br />
उमा संत कइ इहइ बड़ाई। मंद करत जो करइ भलाई।।<br />
तुम्ह पितु सरिस भलेहिं मोहि मारा। रामु भजें हित नाथ तुम्हारा।।<br />
सचिव संग लै नभ पथ गयऊ। सबहि सुनाइ कहत अस भयऊ।।<br />
दो0=रामु सत्यसंकल्प प्रभु सभा कालबस तोरि।<br />
मै रघुबीर सरन अब जाउँ देहु जनि खोरि।।41।।<br />

]]></item>
        <item><![CDATA[
अस कहि चला बिभीषनु जबहीं। आयूहीन भए सब तबहीं।।<br />
साधु अवग्या तुरत भवानी। कर कल्यान अखिल कै हानी।।<br />
रावन जबहिं बिभीषन त्यागा। भयउ बिभव बिनु तबहिं अभागा।।<br />
चलेउ हरषि रघुनायक पाहीं। करत मनोरथ बहु मन माहीं।।<br />
देखिहउँ जाइ चरन जलजाता। अरुन मृदुल सेवक सुखदाता।।<br />
जे पद परसि तरी रिषिनारी। दंडक कानन पावनकारी।।<br />
जे पद जनकसुताँ उर लाए। कपट कुरंग संग धर धाए।।<br />
हर उर सर सरोज पद जेई। अहोभाग्य मै देखिहउँ तेई।।<br />
दो0= जिन्ह पायन्ह के पादुकन्हि भरतु रहे मन लाइ।<br />
ते पद आजु बिलोकिहउँ इन्ह नयनन्हि अब जाइ।।42।।<br />

]]></item>
        <item><![CDATA[
एहि बिधि करत सप्रेम बिचारा। आयउ सपदि सिंधु एहिं पारा।।<br />
कपिन्ह बिभीषनु आवत देखा। जाना कोउ रिपु दूत बिसेषा।।<br />
ताहि राखि कपीस पहिं आए। समाचार सब ताहि सुनाए।।<br />
कह सुग्रीव सुनहु रघुराई। आवा मिलन दसानन भाई।।<br />
कह प्रभु सखा बूझिऐ काहा। कहइ कपीस सुनहु नरनाहा।।<br />
जानि न जाइ निसाचर माया। कामरूप केहि कारन आया।।<br />
भेद हमार लेन सठ आवा। राखिअ बाँधि मोहि अस भावा।।<br />
सखा नीति तुम्ह नीकि बिचारी। मम पन सरनागत भयहारी।।<br />
सुनि प्रभु बचन हरष हनुमाना। सरनागत बच्छल भगवाना।।<br />
दो0=सरनागत कहुँ जे तजहिं निज अनहित अनुमानि।<br />
ते नर पावँर पापमय तिन्हहि बिलोकत हानि।।43।।<br />

]]></item>
        <item><![CDATA[
कोटि बिप्र बध लागहिं जाहू। आएँ सरन तजउँ नहिं ताहू।।<br />
सनमुख होइ जीव मोहि जबहीं। जन्म कोटि अघ नासहिं तबहीं।।<br />
पापवंत कर सहज सुभाऊ। भजनु मोर तेहि भाव न काऊ।।<br />
जौं पै दुष्टहदय सोइ होई। मोरें सनमुख आव कि सोई।।<br />
निर्मल मन जन सो मोहि पावा। मोहि कपट छल छिद्र न भावा।।<br />
भेद लेन पठवा दससीसा। तबहुँ न कछु भय हानि कपीसा।।<br />
जग महुँ सखा निसाचर जेते। लछिमनु हनइ निमिष महुँ तेते।।<br />
जौं सभीत आवा सरनाई। रखिहउँ ताहि प्रान की नाई।।<br />
दो0=उभय भाँति तेहि आनहु हँसि कह कृपानिकेत।<br />
जय कृपाल कहि चले अंगद हनू समेत।।44।।<br />

]]></item>
        <item><![CDATA[
सादर तेहि आगें करि बानर। चले जहाँ रघुपति करुनाकर।।<br />
दूरिहि ते देखे द्वौ भ्राता। नयनानंद दान के दाता।।<br />
बहुरि राम छबिधाम बिलोकी। रहेउ ठटुकि एकटक पल रोकी।।<br />
भुज प्रलंब कंजारुन लोचन। स्यामल गात प्रनत भय मोचन।।<br />
सिंघ कंध आयत उर सोहा। आनन अमित मदन मन मोहा।।<br />
नयन नीर पुलकित अति गाता। मन धरि धीर कही मृदु बाता।।<br />
नाथ दसानन कर मैं भ्राता। निसिचर बंस जनम सुरत्राता।।<br />
सहज पापप्रिय तामस देहा। जथा उलूकहि तम पर नेहा।।<br />
दो0-श्रवन सुजसु सुनि आयउँ प्रभु भंजन भव भीर।<br />
त्राहि त्राहि आरति हरन सरन सुखद रघुबीर।।45।।<br />

]]></item>
        <item><![CDATA[
अस कहि करत दंडवत देखा। तुरत उठे प्रभु हरष बिसेषा।।<br />
दीन बचन सुनि प्रभु मन भावा। भुज बिसाल गहि हृदयँ लगावा।।<br />
अनुज सहित मिलि ढिग बैठारी। बोले बचन भगत भयहारी।।<br />
कहु लंकेस सहित परिवारा। कुसल कुठाहर बास तुम्हारा।।<br />
खल मंडलीं बसहु दिनु राती। सखा धरम निबहइ केहि भाँती।।<br />
मैं जानउँ तुम्हारि सब रीती। अति नय निपुन न भाव अनीती।।<br />
बरु भल बास नरक कर ताता। दुष्ट संग जनि देइ बिधाता।।<br />
अब पद देखि कुसल रघुराया। जौं तुम्ह कीन्ह जानि जन दाया।।<br />
दो0-तब लगि कुसल न जीव कहुँ सपनेहुँ मन बिश्राम।<br />
जब लगि भजत न राम कहुँ सोक धाम तजि काम।।46।।<br />

]]></item>
        <item><![CDATA[
तब लगि हृदयँ बसत खल नाना। लोभ मोह मच्छर मद माना।।<br />
जब लगि उर न बसत रघुनाथा। धरें चाप सायक कटि भाथा।।<br />
ममता तरुन तमी अँधिआरी। राग द्वेष उलूक सुखकारी।।<br />
तब लगि बसति जीव मन माहीं। जब लगि प्रभु प्रताप रबि नाहीं।।<br />
अब मैं कुसल मिटे भय भारे। देखि राम पद कमल तुम्हारे।।<br />
तुम्ह कृपाल जा पर अनुकूला। ताहि न ब्याप त्रिबिध भव सूला।।<br />
मैं निसिचर अति अधम सुभाऊ। सुभ आचरनु कीन्ह नहिं काऊ।।<br />
जासु रूप मुनि ध्यान न आवा। तेहिं प्रभु हरषि हृदयँ मोहि लावा।।<br />
दो0&#8211;अहोभाग्य मम अमित अति राम कृपा सुख पुंज।<br />
देखेउँ नयन बिरंचि सिब सेब्य जुगल पद कंज।।47।।<br />

]]></item>
        <item><![CDATA[
सुनहु सखा निज कहउँ सुभाऊ। जान भुसुंडि संभु गिरिजाऊ।।<br />
जौं नर होइ चराचर द्रोही। आवे सभय सरन तकि मोही।।<br />
तजि मद मोह कपट छल नाना। करउँ सद्य तेहि साधु समाना।।<br />
जननी जनक बंधु सुत दारा। तनु धनु भवन सुह्रद परिवारा।।<br />
सब कै ममता ताग बटोरी। मम पद मनहि बाँध बरि डोरी।।<br />
समदरसी इच्छा कछु नाहीं। हरष सोक भय नहिं मन माहीं।।<br />
अस सज्जन मम उर बस कैसें। लोभी हृदयँ बसइ धनु जैसें।।<br />
तुम्ह सारिखे संत प्रिय मोरें। धरउँ देह नहिं आन निहोरें।।<br />
दो0- सगुन उपासक परहित निरत नीति दृढ़ नेम।<br />
ते नर प्रान समान मम जिन्ह कें द्विज पद प्रेम।।48।।<br />

]]></item>
        <item><![CDATA[
सुनु लंकेस सकल गुन तोरें। तातें तुम्ह अतिसय प्रिय मोरें।।<br />
राम बचन सुनि बानर जूथा। सकल कहहिं जय कृपा बरूथा।।<br />
सुनत बिभीषनु प्रभु कै बानी। नहिं अघात श्रवनामृत जानी।।<br />
पद अंबुज गहि बारहिं बारा। हृदयँ समात न प्रेमु अपारा।।<br />
सुनहु देव सचराचर स्वामी। प्रनतपाल उर अंतरजामी।।<br />
उर कछु प्रथम बासना रही। प्रभु पद प्रीति सरित सो बही।।<br />
अब कृपाल निज भगति पावनी। देहु सदा सिव मन भावनी।।<br />
एवमस्तु कहि प्रभु रनधीरा। मागा तुरत सिंधु कर नीरा।।<br />
जदपि सखा तव इच्छा नाहीं। मोर दरसु अमोघ जग माहीं।।<br />
अस कहि राम तिलक तेहि सारा। सुमन बृष्टि नभ भई अपारा।।<br />
दो0-रावन क्रोध अनल निज स्वास समीर प्रचंड।<br />
जरत बिभीषनु राखेउ दीन्हेहु राजु अखंड।।49(क)।।<br />
जो संपति सिव रावनहि दीन्हि दिएँ दस माथ।<br />
सोइ संपदा बिभीषनहि सकुचि दीन्ह रघुनाथ।।49(ख)।।<br />

]]></item>
        <item><![CDATA[
अस प्रभु छाड़ि भजहिं जे आना। ते नर पसु बिनु पूँछ बिषाना।।<br />
निज जन जानि ताहि अपनावा। प्रभु सुभाव कपि कुल मन भावा।।<br />
पुनि सर्बग्य सर्ब उर बासी। सर्बरूप सब रहित उदासी।।<br />
बोले बचन नीति प्रतिपालक। कारन मनुज दनुज कुल घालक।।<br />
सुनु कपीस लंकापति बीरा। केहि बिधि तरिअ जलधि गंभीरा।।<br />
संकुल मकर उरग झष जाती। अति अगाध दुस्तर सब भाँती।।<br />
कह लंकेस सुनहु रघुनायक। कोटि सिंधु सोषक तव सायक।।<br />
जद्यपि तदपि नीति असि गाई। बिनय करिअ सागर सन जाई।।<br />
दो0-प्रभु तुम्हार कुलगुर जलधि कहिहि उपाय बिचारि।<br />
बिनु प्रयास सागर तरिहि सकल भालु कपि धारि।।50।।<br />

]]></item>
        <item><![CDATA[
सखा कही तुम्ह नीकि उपाई। करिअ दैव जौं होइ सहाई।।<br />
मंत्र न यह लछिमन मन भावा। राम बचन सुनि अति दुख पावा।।<br />
नाथ दैव कर कवन भरोसा। सोषिअ सिंधु करिअ मन रोसा।।<br />
कादर मन कहुँ एक अधारा। दैव दैव आलसी पुकारा।।<br />
सुनत बिहसि बोले रघुबीरा। ऐसेहिं करब धरहु मन धीरा।।<br />
अस कहि प्रभु अनुजहि समुझाई। सिंधु समीप गए रघुराई।।<br />
प्रथम प्रनाम कीन्ह सिरु नाई। बैठे पुनि तट दर्भ डसाई।।<br />
जबहिं बिभीषन प्रभु पहिं आए। पाछें रावन दूत पठाए।।<br />
दो0-सकल चरित तिन्ह देखे धरें कपट कपि देह।<br />
प्रभु गुन हृदयँ सराहहिं सरनागत पर नेह।।51।।<br />

]]></item>
        <item><![CDATA[
प्रगट बखानहिं राम सुभाऊ। अति सप्रेम गा बिसरि दुराऊ।।<br />
रिपु के दूत कपिन्ह तब जाने। सकल बाँधि कपीस पहिं आने।।<br />
कह सुग्रीव सुनहु सब बानर। अंग भंग करि पठवहु निसिचर।।<br />
सुनि सुग्रीव बचन कपि धाए। बाँधि कटक चहु पास फिराए।।<br />
बहु प्रकार मारन कपि लागे। दीन पुकारत तदपि न त्यागे।।<br />
जो हमार हर नासा काना। तेहि कोसलाधीस कै आना।।<br />
सुनि लछिमन सब निकट बोलाए। दया लागि हँसि तुरत छोडाए।।<br />
रावन कर दीजहु यह पाती। लछिमन बचन बाचु कुलघाती।।<br />
दो0-कहेहु मुखागर मूढ़ सन मम संदेसु उदार।<br />
सीता देइ मिलेहु न त आवा काल तुम्हार।।52।।<br />

]]></item>
        <item><![CDATA[
तुरत नाइ लछिमन पद माथा। चले दूत बरनत गुन गाथा।।<br />
कहत राम जसु लंकाँ आए। रावन चरन सीस तिन्ह नाए।।<br />
बिहसि दसानन पूँछी बाता। कहसि न सुक आपनि कुसलाता।।<br />
पुनि कहु खबरि बिभीषन केरी। जाहि मृत्यु आई अति नेरी।।<br />
करत राज लंका सठ त्यागी। होइहि जब कर कीट अभागी।।<br />
पुनि कहु भालु कीस कटकाई। कठिन काल प्रेरित चलि आई।।<br />
जिन्ह के जीवन कर रखवारा। भयउ मृदुल चित सिंधु बिचारा।।<br />
कहु तपसिन्ह कै बात बहोरी। जिन्ह के हृदयँ त्रास अति मोरी।।<br />
दो0&#8211;की भइ भेंट कि फिरि गए श्रवन सुजसु सुनि मोर।<br />
कहसि न रिपु दल तेज बल बहुत चकित चित तोर।।53।।<br />

]]></item>
        <item><![CDATA[
नाथ कृपा करि पूँछेहु जैसें। मानहु कहा क्रोध तजि तैसें।।<br />
मिला जाइ जब अनुज तुम्हारा। जातहिं राम तिलक तेहि सारा।।<br />
रावन दूत हमहि सुनि काना। कपिन्ह बाँधि दीन्हे दुख नाना।।<br />
श्रवन नासिका काटै लागे। राम सपथ दीन्हे हम त्यागे।।<br />
पूँछिहु नाथ राम कटकाई। बदन कोटि सत बरनि न जाई।।<br />
नाना बरन भालु कपि धारी। बिकटानन बिसाल भयकारी।।<br />
जेहिं पुर दहेउ हतेउ सुत तोरा। सकल कपिन्ह महँ तेहि बलु थोरा।।<br />
अमित नाम भट कठिन कराला। अमित नाग बल बिपुल बिसाला।।<br />
दो0-द्विबिद मयंद नील नल अंगद गद बिकटासि।<br />
दधिमुख केहरि निसठ सठ जामवंत बलरासि।।54।।<br />

]]></item>
        <item><![CDATA[
ए कपि सब सुग्रीव समाना। इन्ह सम कोटिन्ह गनइ को नाना।।<br />
राम कृपाँ अतुलित बल तिन्हहीं। तृन समान त्रेलोकहि गनहीं।।<br />
अस मैं सुना श्रवन दसकंधर। पदुम अठारह जूथप बंदर।।<br />
नाथ कटक महँ सो कपि नाहीं। जो न तुम्हहि जीतै रन माहीं।।<br />
परम क्रोध मीजहिं सब हाथा। आयसु पै न देहिं रघुनाथा।।<br />
सोषहिं सिंधु सहित झष ब्याला। पूरहीं न त भरि कुधर बिसाला।।<br />
मर्दि गर्द मिलवहिं दससीसा। ऐसेइ बचन कहहिं सब कीसा।।<br />
गर्जहिं तर्जहिं सहज असंका। मानहु ग्रसन चहत हहिं लंका।।<br />
दो0&#8211;सहज सूर कपि भालु सब पुनि सिर पर प्रभु राम।<br />
रावन काल कोटि कहु जीति सकहिं संग्राम।।55।।<br />

]]></item>
        <item><![CDATA[
राम तेज बल बुधि बिपुलाई। तब भ्रातहि पूँछेउ नय नागर।।<br />
तासु बचन सुनि सागर पाहीं। मागत पंथ कृपा मन माहीं।।<br />
सुनत बचन बिहसा दससीसा। जौं असि मति सहाय कृत कीसा।।<br />
सहज भीरु कर बचन दृढ़ाई। सागर सन ठानी मचलाई।।<br />
मूढ़ मृषा का करसि बड़ाई। रिपु बल बुद्धि थाह मैं पाई।।<br />
सचिव सभीत बिभीषन जाकें। बिजय बिभूति कहाँ जग ताकें।।<br />
सुनि खल बचन दूत रिस बाढ़ी। समय बिचारि पत्रिका काढ़ी।।<br />
रामानुज दीन्ही यह पाती। नाथ बचाइ जुड़ावहु छाती।।<br />
बिहसि बाम कर लीन्ही रावन। सचिव बोलि सठ लाग बचावन।।<br />
दो0&#8211;बातन्ह मनहि रिझाइ सठ जनि घालसि कुल खीस।<br />
राम बिरोध न उबरसि सरन बिष्नु अज ईस।।56(क)।।<br />
की तजि मान अनुज इव प्रभु पद पंकज भृंग।<br />
होहि कि राम सरानल खल कुल सहित पतंग।।56(ख)।।<br />

]]></item>
        <item><![CDATA[
सुनत सभय मन मुख मुसुकाई। कहत दसानन सबहि सुनाई।।<br />
भूमि परा कर गहत अकासा। लघु तापस कर बाग बिलासा।।<br />
कह सुक नाथ सत्य सब बानी। समुझहु छाड़ि प्रकृति अभिमानी।।<br />
सुनहु बचन मम परिहरि क्रोधा। नाथ राम सन तजहु बिरोधा।।<br />
अति कोमल रघुबीर सुभाऊ। जद्यपि अखिल लोक कर राऊ।।<br />
मिलत कृपा तुम्ह पर प्रभु करिही। उर अपराध न एकउ धरिही।।<br />
जनकसुता रघुनाथहि दीजे। एतना कहा मोर प्रभु कीजे।<br />
जब तेहिं कहा देन बैदेही। चरन प्रहार कीन्ह सठ तेही।।<br />
नाइ चरन सिरु चला सो तहाँ। कृपासिंधु रघुनायक जहाँ।।<br />
करि प्रनामु निज कथा सुनाई। राम कृपाँ आपनि गति पाई।।<br />
रिषि अगस्ति कीं साप भवानी। राछस भयउ रहा मुनि ग्यानी।।<br />
बंदि राम पद बारहिं बारा। मुनि निज आश्रम कहुँ पगु धारा।।<br />
दो0-बिनय न मानत जलधि जड़ गए तीन दिन बीति।<br />
बोले राम सकोप तब भय बिनु होइ न प्रीति।।57।।<br />

]]></item>
        <item><![CDATA[
लछिमन बान सरासन आनू। सोषौं बारिधि बिसिख कृसानू।।<br />
सठ सन बिनय कुटिल सन प्रीती। सहज कृपन सन सुंदर नीती।।<br />
ममता रत सन ग्यान कहानी। अति लोभी सन बिरति बखानी।।<br />
क्रोधिहि सम कामिहि हरि कथा। ऊसर बीज बएँ फल जथा।।<br />
अस कहि रघुपति चाप चढ़ावा। यह मत लछिमन के मन भावा।।<br />
संघानेउ प्रभु बिसिख कराला। उठी उदधि उर अंतर ज्वाला।।<br />
मकर उरग झष गन अकुलाने। जरत जंतु जलनिधि जब जाने।।<br />
कनक थार भरि मनि गन नाना। बिप्र रूप आयउ तजि माना।।<br />
दो0-काटेहिं पइ कदरी फरइ कोटि जतन कोउ सींच।<br />
बिनय न मान खगेस सुनु डाटेहिं पइ नव नीच।।58।।<br />

]]></item>
        <item><![CDATA[
सभय सिंधु गहि पद प्रभु केरे। छमहु नाथ सब अवगुन मेरे।।<br />
गगन समीर अनल जल धरनी। इन्ह कइ नाथ सहज जड़ करनी।।<br />
तव प्रेरित मायाँ उपजाए। सृष्टि हेतु सब ग्रंथनि गाए।।<br />
प्रभु आयसु जेहि कहँ जस अहई। सो तेहि भाँति रहे सुख लहई।।<br />
प्रभु भल कीन्ही मोहि सिख दीन्ही। मरजादा पुनि तुम्हरी कीन्ही।।<br />
ढोल गवाँर सूद्र पसु नारी। सकल ताड़ना के अधिकारी।।<br />
प्रभु प्रताप मैं जाब सुखाई। उतरिहि कटकु न मोरि बड़ाई।।<br />
प्रभु अग्या अपेल श्रुति गाई। करौं सो बेगि जौ तुम्हहि सोहाई।।<br />
दो0-सुनत बिनीत बचन अति कह कृपाल मुसुकाइ।<br />
जेहि बिधि उतरै कपि कटकु तात सो कहहु उपाइ।।59।।<br />

]]></item>
        <item><![CDATA[
नाथ नील नल कपि द्वौ भाई। लरिकाई रिषि आसिष पाई।।<br />
तिन्ह के परस किएँ गिरि भारे। तरिहहिं जलधि प्रताप तुम्हारे।।<br />
मैं पुनि उर धरि प्रभुताई। करिहउँ बल अनुमान सहाई।।<br />
एहि बिधि नाथ पयोधि बँधाइअ। जेहिं यह सुजसु लोक तिहुँ गाइअ।।<br />
एहि सर मम उत्तर तट बासी। हतहु नाथ खल नर अघ रासी।।<br />
सुनि कृपाल सागर मन पीरा। तुरतहिं हरी राम रनधीरा।।<br />
देखि राम बल पौरुष भारी। हरषि पयोनिधि भयउ सुखारी।।<br />
सकल चरित कहि प्रभुहि सुनावा। चरन बंदि पाथोधि सिधावा।।<br />
छं0-निज भवन गवनेउ सिंधु श्रीरघुपतिहि यह मत भायऊ।<br />
यह चरित कलि मलहर जथामति दास तुलसी गायऊ।।<br />
सुख भवन संसय समन दवन बिषाद रघुपति गुन गना।।<br />
तजि सकल आस भरोस गावहि सुनहि संतत सठ मना।।<br />
दो0-सकल सुमंगल दायक रघुनायक गुन गान।<br />
सादर सुनहिं ते तरहिं भव सिंधु बिना जलजान।।60।।<br />
मासपारायण, चौबीसवाँ विश्राम<br />
~~~~~~~<br />
इति श्रीमद्रामचरितमानसे सकलकलिकलुषविध्वंसने<br />
पञ्चमः सोपानः समाप्तः ।<br />
(सुन्दरकाण्ड समाप्त)<br />

]]></item>


    </string-array>

    <string-array name="F">
        <item></item>
        <item><![CDATA[
<p> श्री गणेशाय नमः<br />
श्री जानकीवल्लभो विजयते<br />
श्री रामचरितमानस<br />
षष्ठ सोपान<br />
(लंकाकाण्ड)<span id="more-6"></span><br />
श्लोक<br />
रामं कामारिसेव्यं भवभयहरणं कालमत्तेभसिंहं<br />
योगीन्द्रं ज्ञानगम्यं गुणनिधिमजितं निर्गुणं निर्विकारम्।<br />
मायातीतं सुरेशं खलवधनिरतं ब्रह्मवृन्दैकदेवं<br />
वन्दे कन्दावदातं सरसिजनयनं देवमुर्वीशरूपम्।।1।।<br />
शंखेन्द्वाभमतीवसुन्दरतनुं शार्दूलचर्माम्बरं<br />
कालव्यालकरालभूषणधरं गंगाशशांकप्रियम्।<br />
काशीशं कलिकल्मषौघशमनं कल्याणकल्पद्रुमं<br />
नौमीड्यं गिरिजापतिं गुणनिधिं कन्दर्पहं शङ्करम्।।2।।<br />
यो ददाति सतां शम्भुः कैवल्यमपि दुर्लभम्।<br />
खलानां दण्डकृद्योऽसौ शङ्करः शं तनोतु मे।।3।।<br />
दो0-लव निमेष परमानु जुग बरष कलप सर चंड।<br />
भजसि न मन तेहि राम को कालु जासु कोदंड।।<br />


]]></item>
        <item><![CDATA[
        सो0-सिंधु बचन सुनि राम सचिव बोलि प्रभु अस कहेउ।<br />
        अब बिलंबु केहि काम करहु सेतु उतरै कटकु।।<br />
        सुनहु भानुकुल केतु जामवंत कर जोरि कह।<br />
        नाथ नाम तव सेतु नर चढ़ि भव सागर तरिहिं।।<br />
        यह लघु जलधि तरत कति बारा। अस सुनि पुनि कह पवनकुमारा।।<br />
        प्रभु प्रताप बड़वानल भारी। सोषेउ प्रथम पयोनिधि बारी।।<br />
        तब रिपु नारी रुदन जल धारा। भरेउ बहोरि भयउ तेहिं खारा।।<br />
        सुनि अति उकुति पवनसुत केरी। हरषे कपि रघुपति तन हेरी।।<br />
        जामवंत बोले दोउ भाई। नल नीलहि सब कथा सुनाई।।<br />
        राम प्रताप सुमिरि मन माहीं। करहु सेतु प्रयास कछु नाहीं।।<br />
        बोलि लिए कपि निकर बहोरी। सकल सुनहु बिनती कछु मोरी।।<br />
        राम चरन पंकज उर धरहू। कौतुक एक भालु कपि करहू।।<br />
        धावहु मर्कट बिकट बरूथा। आनहु बिटप गिरिन्ह के जूथा।।<br />
        सुनि कपि भालु चले करि हूहा। जय रघुबीर प्रताप समूहा।।<br />
        दो0-अति उतंग गिरि पादप लीलहिं लेहिं उठाइ।<br />
        आनि देहिं नल नीलहि रचहिं ते सेतु बनाइ।।1।।<br />
]]></item>
        <item><![CDATA[
सैल बिसाल आनि कपि देहीं। कंदुक इव नल नील ते लेहीं।।<br />
देखि सेतु अति सुंदर रचना। बिहसि कृपानिधि बोले बचना।।<br />
परम रम्य उत्तम यह धरनी। महिमा अमित जाइ नहिं बरनी।।<br />
करिहउँ इहाँ संभु थापना। मोरे हृदयँ परम कलपना।।<br />
सुनि कपीस बहु दूत पठाए। मुनिबर सकल बोलि लै आए।।<br />
लिंग थापि बिधिवत करि पूजा। सिव समान प्रिय मोहि न दूजा।।<br />
सिव द्रोही मम भगत कहावा। सो नर सपनेहुँ मोहि न पावा।।<br />
संकर बिमुख भगति चह मोरी। सो नारकी मूढ़ मति थोरी।।<br />
दो0-संकर प्रिय मम द्रोही सिव द्रोही मम दास।<br />
ते नर करहि कलप भरि धोर नरक महुँ बास।।2।।<br />
जे रामेस्वर दरसनु करिहहिं। ते तनु तजि मम लोक सिधरिहहिं।।<br />
जो गंगाजलु आनि चढ़ाइहि। सो साजुज्य मुक्ति नर पाइहि।।<br />
होइ अकाम जो छल तजि सेइहि। भगति मोरि तेहि संकर देइहि।।<br />
मम कृत सेतु जो दरसनु करिही। सो बिनु श्रम भवसागर तरिही।।<br />
राम बचन सब के जिय भाए। मुनिबर निज निज आश्रम आए।।<br />
गिरिजा रघुपति कै यह रीती। संतत करहिं प्रनत पर प्रीती।।<br />
बाँधा सेतु नील नल नागर। राम कृपाँ जसु भयउ उजागर।।<br />
बूड़हिं आनहि बोरहिं जेई। भए उपल बोहित सम तेई।।<br />
महिमा यह न जलधि कइ बरनी। पाहन गुन न कपिन्ह कइ करनी।।<br />
दो0=श्री रघुबीर प्रताप ते सिंधु तरे पाषान।<br />
ते मतिमंद जे राम तजि भजहिं जाइ प्रभु आन।।3।।<br />


]]></item>
        <item><![CDATA[
        बाँधि सेतु अति सुदृढ़ बनावा। देखि कृपानिधि के मन भावा।।<br />
        चली सेन कछु बरनि न जाई। गर्जहिं मर्कट भट समुदाई।।<br />
        सेतुबंध ढिग चढ़ि रघुराई। चितव कृपाल सिंधु बहुताई।।<br />
        देखन कहुँ प्रभु करुना कंदा। प्रगट भए सब जलचर बृंदा।।<br />
        मकर नक्र नाना झष ब्याला। सत जोजन तन परम बिसाला।।<br />
        अइसेउ एक तिन्हहि जे खाहीं। एकन्ह कें डर तेपि डेराहीं।।<br />
        प्रभुहि बिलोकहिं टरहिं न टारे। मन हरषित सब भए सुखारे।।<br />
        तिन्ह की ओट न देखिअ बारी। मगन भए हरि रूप निहारी।।<br />
        चला कटकु प्रभु आयसु पाई। को कहि सक कपि दल बिपुलाई।।<br />
        दो0-सेतुबंध भइ भीर अति कपि नभ पंथ उड़ाहिं।<br />
        अपर जलचरन्हि ऊपर चढ़ि चढ़ि पारहि जाहिं।।4।।<br />

        ]]></item>
        <item><![CDATA[
अस कौतुक बिलोकि द्वौ भाई। बिहँसि चले कृपाल रघुराई।।<br />
सेन सहित उतरे रघुबीरा। कहि न जाइ कपि जूथप भीरा।।<br />
सिंधु पार प्रभु डेरा कीन्हा। सकल कपिन्ह कहुँ आयसु दीन्हा।।<br />
खाहु जाइ फल मूल सुहाए। सुनत भालु कपि जहँ तहँ धाए।।<br />
सब तरु फरे राम हित लागी। रितु अरु कुरितु काल गति त्यागी।।<br />
खाहिं मधुर फल बटप हलावहिं। लंका सन्मुख सिखर चलावहिं।।<br />
जहँ कहुँ फिरत निसाचर पावहिं। घेरि सकल बहु नाच नचावहिं।।<br />
दसनन्हि काटि नासिका काना। कहि प्रभु सुजसु देहिं तब जाना।।<br />
जिन्ह कर नासा कान निपाता। तिन्ह रावनहि कही सब बाता।।<br />
सुनत श्रवन बारिधि बंधाना। दस मुख बोलि उठा अकुलाना।।<br />
दो0-बांध्यो बननिधि नीरनिधि जलधि सिंधु बारीस।<br />
सत्य तोयनिधि कंपति उदधि पयोधि नदीस।।5।।<br />


]]></item>
        <item><![CDATA[
        निज बिकलता बिचारि बहोरी। बिहँसि गयउ ग्रह करि भय भोरी।।<br />
        मंदोदरीं सुन्यो प्रभु आयो। कौतुकहीं पाथोधि बँधायो।।<br />
        कर गहि पतिहि भवन निज आनी। बोली परम मनोहर बानी।।<br />
        चरन नाइ सिरु अंचलु रोपा। सुनहु बचन पिय परिहरि कोपा।।<br />
        नाथ बयरु कीजे ताही सों। बुधि बल सकिअ जीति जाही सों।।<br />
        तुम्हहि रघुपतिहि अंतर कैसा। खलु खद्योत दिनकरहि जैसा।।<br />
        अतिबल मधु कैटभ जेहिं मारे। महाबीर दितिसुत संघारे।।<br />
        जेहिं बलि बाँधि सहजभुज मारा। सोइ अवतरेउ हरन महि भारा।।<br />
        तासु बिरोध न कीजिअ नाथा। काल करम जिव जाकें हाथा।।<br />
        दो0-रामहि सौपि जानकी नाइ कमल पद माथ।<br />
        सुत कहुँ राज समर्पि बन जाइ भजिअ रघुनाथ।।6।।<br />
    ]]></item>

        <item><![CDATA[
यह मत जौं मानहु प्रभु मोरा। उभय प्रकार सुजसु जग तोरा।।<br />
सुत सन कह दसकंठ रिसाई। असि मति सठ केहिं तोहि सिखाई।।<br />
अबहीं ते उर संसय होई। बेनुमूल सुत भयहु घमोई।।<br />
सुनि पितु गिरा परुष अति घोरा। चला भवन कहि बचन कठोरा।।<br />
हित मत तोहि न लागत कैसें। काल बिबस कहुँ भेषज जैसें।।<br />
संध्या समय जानि दससीसा। भवन चलेउ निरखत भुज बीसा।।<br />
लंका सिखर उपर आगारा। अति बिचित्र तहँ होइ अखारा।।<br />
बैठ जाइ तेही मंदिर रावन। लागे किंनर गुन गन गावन।।<br />
बाजहिं ताल पखाउज बीना। नृत्य करहिं अपछरा प्रबीना।।<br />
दो0-सुनासीर सत सरिस सो संतत करइ बिलास।<br />
परम प्रबल रिपु सीस पर तद्यपि सोच न त्रास।।10।।<br />


]]></item>

        <item><![CDATA[
इहाँ सुबेल सैल रघुबीरा। उतरे सेन सहित अति भीरा।।<br />
सिखर एक उतंग अति देखी। परम रम्य सम सुभ्र बिसेषी।।<br />
तहँ तरु किसलय सुमन सुहाए। लछिमन रचि निज हाथ डसाए।।<br />
ता पर रूचिर मृदुल मृगछाला। तेहीं आसान आसीन कृपाला।।<br />
प्रभु कृत सीस कपीस उछंगा। बाम दहिन दिसि चाप निषंगा।।<br />
दुहुँ कर कमल सुधारत बाना। कह लंकेस मंत्र लगि काना।।<br />
बड़भागी अंगद हनुमाना। चरन कमल चापत बिधि नाना।।<br />
प्रभु पाछें लछिमन बीरासन। कटि निषंग कर बान सरासन।।<br />
दो0-एहि बिधि कृपा रूप गुन धाम रामु आसीन।<br />
धन्य ते नर एहिं ध्यान जे रहत सदा लयलीन।।11(क)।।<br />
पूरब दिसा बिलोकि प्रभु देखा उदित मंयक।<br />
कहत सबहि देखहु ससिहि मृगपति सरिस असंक।।11(ख)।।<br />
]]></item>
        <item><![CDATA[
पूरब दिसि गिरिगुहा निवासी। परम प्रताप तेज बल रासी।।<br />
मत्त नाग तम कुंभ बिदारी। ससि केसरी गगन बन चारी।।<br />
बिथुरे नभ मुकुताहल तारा। निसि सुंदरी केर सिंगारा।।<br />
कह प्रभु ससि महुँ मेचकताई। कहहु काह निज निज मति भाई।।<br />
कह सुग़ीव सुनहु रघुराई। ससि महुँ प्रगट भूमि कै झाँई।।<br />
मारेउ राहु ससिहि कह कोई। उर महँ परी स्यामता सोई।।<br />
कोउ कह जब बिधि रति मुख कीन्हा। सार भाग ससि कर हरि लीन्हा।।<br />
छिद्र सो प्रगट इंदु उर माहीं। तेहि मग देखिअ नभ परिछाहीं।।<br />
प्रभु कह गरल बंधु ससि केरा। अति प्रिय निज उर दीन्ह बसेरा।।<br />
बिष संजुत कर निकर पसारी। जारत बिरहवंत नर नारी।।<br />
दो0-कह हनुमंत सुनहु प्रभु ससि तुम्हारा प्रिय दास।<br />
तव मूरति बिधु उर बसति सोइ स्यामता अभास।।12(क)।।<br />
नवान्हपारायण।। सातवाँ विश्राम<br />
पवन तनय के बचन सुनि बिहँसे रामु सुजान।<br />
दच्छिन दिसि अवलोकि प्रभु बोले कृपा निधान।।12(ख)।।<br />


]]></item>

        <item><![CDATA[
देखु बिभीषन दच्छिन आसा। घन घंमड दामिनि बिलासा।।<br />
मधुर मधुर गरजइ घन घोरा। होइ बृष्टि जनि उपल कठोरा।।<br />
कहत बिभीषन सुनहु कृपाला। होइ न तड़ित न बारिद माला।।<br />
लंका सिखर उपर आगारा। तहँ दसकंघर देख अखारा।।<br />
छत्र मेघडंबर सिर धारी। सोइ जनु जलद घटा अति कारी।।<br />
मंदोदरी श्रवन ताटंका। सोइ प्रभु जनु दामिनी दमंका।।<br />
बाजहिं ताल मृदंग अनूपा। सोइ रव मधुर सुनहु सुरभूपा।।<br />
प्रभु मुसुकान समुझि अभिमाना। चाप चढ़ाइ बान संधाना।।<br />
दो0-छत्र मुकुट ताटंक तब हते एकहीं बान।<br />
सबकें देखत महि परे मरमु न कोऊ जान।।13(क)।।<br />
अस कौतुक करि राम सर प्रबिसेउ आइ निषंग।<br />
रावन सभा ससंक सब देखि महा रसभंग।।13(ख)।।<br />


]]></item>

        <item><![CDATA[
कंप न भूमि न मरुत बिसेषा। अस्त्र सस्त्र कछु नयन न देखा।।<br />
सोचहिं सब निज हृदय मझारी। असगुन भयउ भयंकर भारी।।<br />
दसमुख देखि सभा भय पाई। बिहसि बचन कह जुगुति बनाई।।<br />
सिरउ गिरे संतत सुभ जाही। मुकुट परे कस असगुन ताही।।<br />
सयन करहु निज निज गृह जाई। गवने भवन सकल सिर नाई।।<br />
मंदोदरी सोच उर बसेऊ। जब ते श्रवनपूर महि खसेऊ।।<br />
सजल नयन कह जुग कर जोरी। सुनहु प्रानपति बिनती मोरी।।<br />
कंत राम बिरोध परिहरहू। जानि मनुज जनि हठ मन धरहू।।<br />
दो0-बिस्वरुप रघुबंस मनि करहु बचन बिस्वासु।<br />
लोक कल्पना बेद कर अंग अंग प्रति जासु।।14।।<br />


]]></item>

        <item><![CDATA[
पद पाताल सीस अज धामा। अपर लोक अँग अँग बिश्रामा।।<br />
भृकुटि बिलास भयंकर काला। नयन दिवाकर कच घन माला।।<br />
जासु घ्रान अस्विनीकुमारा। निसि अरु दिवस निमेष अपारा।।<br />
श्रवन दिसा दस बेद बखानी। मारुत स्वास निगम निज बानी।।<br />
अधर लोभ जम दसन कराला। माया हास बाहु दिगपाला।।<br />
आनन अनल अंबुपति जीहा। उतपति पालन प्रलय समीहा।।<br />
रोम राजि अष्टादस भारा। अस्थि सैल सरिता नस जारा।।<br />
उदर उदधि अधगो जातना। जगमय प्रभु का बहु कलपना।।<br />
दो0-अहंकार सिव बुद्धि अज मन ससि चित्त महान।<br />
मनुज बास सचराचर रुप राम भगवान।।15 क।।<br />
अस बिचारि सुनु प्रानपति प्रभु सन बयरु बिहाइ।<br />
प्रीति करहु रघुबीर पद मम अहिवात न जाइ।।15 ख।।<br />


]]></item>

        <item><![CDATA[
बिहँसा नारि बचन सुनि काना। अहो मोह महिमा बलवाना।।<br />
नारि सुभाउ सत्य सब कहहीं। अवगुन आठ सदा उर रहहीं।।<br />
साहस अनृत चपलता माया। भय अबिबेक असौच अदाया।।<br />
रिपु कर रुप सकल तैं गावा। अति बिसाल भय मोहि सुनावा।।<br />
सो सब प्रिया सहज बस मोरें। समुझि परा प्रसाद अब तोरें।।<br />
जानिउँ प्रिया तोरि चतुराई। एहि बिधि कहहु मोरि प्रभुताई।।<br />
तव बतकही गूढ़ मृगलोचनि। समुझत सुखद सुनत भय मोचनि।।<br />
मंदोदरि मन महुँ अस ठयऊ। पियहि काल बस मतिभ्रम भयऊ।।<br />
दो0-एहि बिधि करत बिनोद बहु प्रात प्रगट दसकंध।<br />
सहज असंक लंकपति सभाँ गयउ मद अंध।।16(क)।।<br />
सो0-फूलह फरइ न बेत जदपि सुधा बरषहिं जलद।<br />
मूरुख हृदयँ न चेत जौं गुर मिलहिं बिरंचि सम।।16(ख)।।<br />


]]></item>

        <item><![CDATA[
इहाँ प्रात जागे रघुराई। पूछा मत सब सचिव बोलाई।।<br />
कहहु बेगि का करिअ उपाई। जामवंत कह पद सिरु नाई।।<br />
सुनु सर्बग्य सकल उर बासी। बुधि बल तेज धर्म गुन रासी।।<br />
मंत्र कहउँ निज मति अनुसारा। दूत पठाइअ बालिकुमारा।।<br />
नीक मंत्र सब के मन माना। अंगद सन कह कृपानिधाना।।<br />
बालितनय बुधि बल गुन धामा। लंका जाहु तात मम कामा।।<br />
बहुत बुझाइ तुम्हहि का कहऊँ। परम चतुर मैं जानत अहऊँ।।<br />
काजु हमार तासु हित होई। रिपु सन करेहु बतकही सोई।।<br />
सो0-प्रभु अग्या धरि सीस चरन बंदि अंगद उठेउ।<br />
सोइ गुन सागर ईस राम कृपा जा पर करहु।।17(क)।।<br />
स्वयं सिद्ध सब काज नाथ मोहि आदरु दियउ।<br />
अस बिचारि जुबराज तन पुलकित हरषित हियउ।।17(ख)।।<br />
बंदि चरन उर धरि प्रभुताई। अंगद चलेउ सबहि सिरु नाई।।<br />
प्रभु प्रताप उर सहज असंका। रन बाँकुरा बालिसुत बंका।।<br />
पुर पैठत रावन कर बेटा। खेलत रहा सो होइ गै भैंटा।।<br />
बातहिं बात करष बढ़ि आई। जुगल अतुल बल पुनि तरुनाई।।<br />
तेहि अंगद कहुँ लात उठाई। गहि पद पटकेउ भूमि भवाँई।।<br />
निसिचर निकर देखि भट भारी। जहँ तहँ चले न सकहिं पुकारी।।<br />
एक एक सन मरमु न कहहीं। समुझि तासु बध चुप करि रहहीं।।<br />
भयउ कोलाहल नगर मझारी। आवा कपि लंका जेहीं जारी।।<br />
अब धौं कहा करिहि करतारा। अति सभीत सब करहिं बिचारा।।<br />
बिनु पूछें मगु देहिं दिखाई। जेहि बिलोक सोइ जाइ सुखाई।।<br />
दो0-गयउ सभा दरबार तब सुमिरि राम पद कंज।<br />
सिंह ठवनि इत उत चितव धीर बीर बल पुंज।।18।।<br />


]]></item>

        <item><![CDATA[
तुरत निसाचर एक पठावा। समाचार रावनहि जनावा।।<br />
सुनत बिहँसि बोला दससीसा। आनहु बोलि कहाँ कर कीसा।।<br />
आयसु पाइ दूत बहु धाए। कपिकुंजरहि बोलि लै आए।।<br />
अंगद दीख दसानन बैंसें। सहित प्रान कज्जलगिरि जैसें।।<br />
भुजा बिटप सिर सृंग समाना। रोमावली लता जनु नाना।।<br />
मुख नासिका नयन अरु काना। गिरि कंदरा खोह अनुमाना।।<br />
गयउ सभाँ मन नेकु न मुरा। बालितनय अतिबल बाँकुरा।।<br />
उठे सभासद कपि कहुँ देखी। रावन उर भा क्रौध बिसेषी।।<br />
दो0-जथा मत्त गज जूथ महुँ पंचानन चलि जाइ।<br />
राम प्रताप सुमिरि मन बैठ सभाँ सिरु नाइ।।19।।<br />


]]></item>

        <item><![CDATA[
कह दसकंठ कवन तैं बंदर। मैं रघुबीर दूत दसकंधर।।<br />
मम जनकहि तोहि रही मिताई। तव हित कारन आयउँ भाई।।<br />
उत्तम कुल पुलस्ति कर नाती। सिव बिरंचि पूजेहु बहु भाँती।।<br />
बर पायहु कीन्हेहु सब काजा। जीतेहु लोकपाल सब राजा।।<br />
नृप अभिमान मोह बस किंबा। हरि आनिहु सीता जगदंबा।।<br />
अब सुभ कहा सुनहु तुम्ह मोरा। सब अपराध छमिहि प्रभु तोरा।।<br />
दसन गहहु तृन कंठ कुठारी। परिजन सहित संग निज नारी।।<br />
सादर जनकसुता करि आगें। एहि बिधि चलहु सकल भय त्यागें।।<br />
दो0-प्रनतपाल रघुबंसमनि त्राहि त्राहि अब मोहि।<br />
आरत गिरा सुनत प्रभु अभय करैगो तोहि।।20।।<br />


]]></item>

        <item><![CDATA[
रे कपिपोत बोलु संभारी। मूढ़ न जानेहि मोहि सुरारी।।<br />
कहु निज नाम जनक कर भाई। केहि नातें मानिऐ मिताई।।<br />
अंगद नाम बालि कर बेटा। तासों कबहुँ भई ही भेटा।।<br />
अंगद बचन सुनत सकुचाना। रहा बालि बानर मैं जाना।।<br />
अंगद तहीं बालि कर बालक। उपजेहु बंस अनल कुल घालक।।<br />
गर्भ न गयहु ब्यर्थ तुम्ह जायहु। निज मुख तापस दूत कहायहु।।<br />
अब कहु कुसल बालि कहँ अहई। बिहँसि बचन तब अंगद कहई।।<br />
दिन दस गएँ बालि पहिं जाई। बूझेहु कुसल सखा उर लाई।।<br />
राम बिरोध कुसल जसि होई। सो सब तोहि सुनाइहि सोई।।<br />
सुनु सठ भेद होइ मन ताकें। श्रीरघुबीर हृदय नहिं जाकें।।<br />
दो0-हम कुल घालक सत्य तुम्ह कुल पालक दससीस।<br />
अंधउ बधिर न अस कहहिं नयन कान तव बीस।।21।<br />


]]></item>

        <item><![CDATA[
सिव बिरंचि सुर मुनि समुदाई। चाहत जासु चरन सेवकाई।।<br />
तासु दूत होइ हम कुल बोरा। अइसिहुँ मति उर बिहर न तोरा।।<br />
सुनि कठोर बानी कपि केरी। कहत दसानन नयन तरेरी।।<br />
खल तव कठिन बचन सब सहऊँ। नीति धर्म मैं जानत अहऊँ।।<br />
कह कपि धर्मसीलता तोरी। हमहुँ सुनी कृत पर त्रिय चोरी।।<br />
देखी नयन दूत रखवारी। बूड़ि न मरहु धर्म ब्रतधारी।।<br />
कान नाक बिनु भगिनि निहारी। छमा कीन्हि तुम्ह धर्म बिचारी।।<br />
धर्मसीलता तव जग जागी। पावा दरसु हमहुँ बड़भागी।।<br />
दो0-जनि जल्पसि जड़ जंतु कपि सठ बिलोकु मम बाहु।<br />
लोकपाल बल बिपुल ससि ग्रसन हेतु सब राहु।।22(क)।।<br />
पुनि नभ सर मम कर निकर कमलन्हि पर करि बास।<br />
सोभत भयउ मराल इव संभु सहित कैलास।।22(ख)।।<br />


]]></item>

        <item><![CDATA[
तुम्हरे कटक माझ सुनु अंगद। मो सन भिरिहि कवन जोधा बद।।<br />
तव प्रभु नारि बिरहँ बलहीना। अनुज तासु दुख दुखी मलीना।।<br />
तुम्ह सुग्रीव कूलद्रुम दोऊ। अनुज हमार भीरु अति सोऊ।।<br />
जामवंत मंत्री अति बूढ़ा। सो कि होइ अब समरारूढ़ा।।<br />
सिल्पि कर्म जानहिं नल नीला। है कपि एक महा बलसीला।।<br />
आवा प्रथम नगरु जेंहिं जारा। सुनत बचन कह बालिकुमारा।।<br />
सत्य बचन कहु निसिचर नाहा। साँचेहुँ कीस कीन्ह पुर दाहा।।<br />
रावन नगर अल्प कपि दहई। सुनि अस बचन सत्य को कहई।।<br />
जो अति सुभट सराहेहु रावन। सो सुग्रीव केर लघु धावन।।<br />
चलइ बहुत सो बीर न होई। पठवा खबरि लेन हम सोई।।<br />
दो0-सत्य नगरु कपि जारेउ बिनु प्रभु आयसु पाइ।<br />
फिरि न गयउ सुग्रीव पहिं तेहिं भय रहा लुकाइ।।23(क)।।<br />
सत्य कहहि दसकंठ सब मोहि न सुनि कछु कोह।<br />
कोउ न हमारें कटक अस तो सन लरत जो सोह।।23(ख)।।<br />
प्रीति बिरोध समान सन करिअ नीति असि आहि।<br />
जौं मृगपति बध मेड़ुकन्हि भल कि कहइ कोउ ताहि।।23(ग)।।<br />
जद्यपि लघुता राम कहुँ तोहि बधें बड़ दोष।<br />
तदपि कठिन दसकंठ सुनु छत्र जाति कर रोष।।23(घ)।।<br />
बक्र उक्ति धनु बचन सर हृदय दहेउ रिपु कीस।<br />
प्रतिउत्तर सड़सिन्ह मनहुँ काढ़त भट दससीस।।23(ङ)।।<br />
हँसि बोलेउ दसमौलि तब कपि कर बड़ गुन एक।<br />
जो प्रतिपालइ तासु हित करइ उपाय अनेक।।23(छ)।।<br />


]]></item>

        <item><![CDATA[
धन्य कीस जो निज प्रभु काजा। जहँ तहँ नाचइ परिहरि लाजा।।<br />
नाचि कूदि करि लोग रिझाई। पति हित करइ धर्म निपुनाई।।<br />
अंगद स्वामिभक्त तव जाती। प्रभु गुन कस न कहसि एहि भाँती।।<br />
मैं गुन गाहक परम सुजाना। तव कटु रटनि करउँ नहिं काना।।<br />
कह कपि तव गुन गाहकताई। सत्य पवनसुत मोहि सुनाई।।<br />
बन बिधंसि सुत बधि पुर जारा। तदपि न तेहिं कछु कृत अपकारा।।<br />
सोइ बिचारि तव प्रकृति सुहाई। दसकंधर मैं कीन्हि ढिठाई।।<br />
देखेउँ आइ जो कछु कपि भाषा। तुम्हरें लाज न रोष न माखा।।<br />
जौं असि मति पितु खाए कीसा। कहि अस बचन हँसा दससीसा।।<br />
पितहि खाइ खातेउँ पुनि तोही। अबहीं समुझि परा कछु मोही।।<br />
बालि बिमल जस भाजन जानी। हतउँ न तोहि अधम अभिमानी।।<br />
कहु रावन रावन जग केते। मैं निज श्रवन सुने सुनु जेते।।<br />
बलिहि जितन एक गयउ पताला। राखेउ बाँधि सिसुन्ह हयसाला।।<br />
खेलहिं बालक मारहिं जाई। दया लागि बलि दीन्ह छोड़ाई।।<br />
एक बहोरि सहसभुज देखा। धाइ धरा जिमि जंतु बिसेषा।।<br />
कौतुक लागि भवन लै आवा। सो पुलस्ति मुनि जाइ छोड़ावा।।<br />
दो0-एक कहत मोहि सकुच अति रहा बालि की काँख।<br />
इन्ह महुँ रावन तैं कवन सत्य बदहि तजि माख।।24।।<br />


]]></item>

        <item><![CDATA[
सुनु सठ सोइ रावन बलसीला। हरगिरि जान जासु भुज लीला।।<br />
जान उमापति जासु सुराई। पूजेउँ जेहि सिर सुमन चढ़ाई।।<br />
सिर सरोज निज करन्हि उतारी। पूजेउँ अमित बार त्रिपुरारी।।<br />
भुज बिक्रम जानहिं दिगपाला। सठ अजहूँ जिन्ह कें उर साला।।<br />
जानहिं दिग्गज उर कठिनाई। जब जब भिरउँ जाइ बरिआई।।<br />
जिन्ह के दसन कराल न फूटे। उर लागत मूलक इव टूटे।।<br />
जासु चलत डोलति इमि धरनी। चढ़त मत्त गज जिमि लघु तरनी।।<br />
सोइ रावन जग बिदित प्रतापी। सुनेहि न श्रवन अलीक प्रलापी।।<br />
दो0-तेहि रावन कहँ लघु कहसि नर कर करसि बखान।<br />
रे कपि बर्बर खर्ब खल अब जाना तव ग्यान।।25।।<br />


]]></item>

        <item><![CDATA[
सुनि अंगद सकोप कह बानी। बोलु सँभारि अधम अभिमानी।।<br />
सहसबाहु भुज गहन अपारा। दहन अनल सम जासु कुठारा।।<br />
जासु परसु सागर खर धारा। बूड़े नृप अगनित बहु बारा।।<br />
तासु गर्ब जेहि देखत भागा। सो नर क्यों दससीस अभागा।।<br />
राम मनुज कस रे सठ बंगा। धन्वी कामु नदी पुनि गंगा।।<br />
पसु सुरधेनु कल्पतरु रूखा। अन्न दान अरु रस पीयूषा।।<br />
बैनतेय खग अहि सहसानन। चिंतामनि पुनि उपल दसानन।।<br />
सुनु मतिमंद लोक बैकुंठा। लाभ कि रघुपति भगति अकुंठा।।<br />
दो0-सेन सहित तब मान मथि बन उजारि पुर जारि।।<br />
कस रे सठ हनुमान कपि गयउ जो तव सुत मारि।।26।।<br />


]]></item>

        <item><![CDATA[
सुनु रावन परिहरि चतुराई। भजसि न कृपासिंधु रघुराई।।<br />
जौ खल भएसि राम कर द्रोही। ब्रह्म रुद्र सक राखि न तोही।।<br />
मूढ़ बृथा जनि मारसि गाला। राम बयर अस होइहि हाला।।<br />
तव सिर निकर कपिन्ह के आगें। परिहहिं धरनि राम सर लागें।।<br />
ते तव सिर कंदुक सम नाना। खेलहहिं भालु कीस चौगाना।।<br />
जबहिं समर कोपहि रघुनायक। छुटिहहिं अति कराल बहु सायक।।<br />
तब कि चलिहि अस गाल तुम्हारा। अस बिचारि भजु राम उदारा।।<br />
सुनत बचन रावन परजरा। जरत महानल जनु घृत परा।।<br />
दो0-कुंभकरन अस बंधु मम सुत प्रसिद्ध सक्रारि।<br />
मोर पराक्रम नहिं सुनेहि जितेउँ चराचर झारि।।27।।<br />


]]></item>

        <item><![CDATA[
सठ साखामृग जोरि सहाई। बाँधा सिंधु इहइ प्रभुताई।।<br />
नाघहिं खग अनेक बारीसा। सूर न होहिं ते सुनु सब कीसा।।<br />
मम भुज सागर बल जल पूरा। जहँ बूड़े बहु सुर नर सूरा।।<br />
बीस पयोधि अगाध अपारा। को अस बीर जो पाइहि पारा।।<br />
दिगपालन्ह मैं नीर भरावा। भूप सुजस खल मोहि सुनावा।।<br />
जौं पै समर सुभट तव नाथा। पुनि पुनि कहसि जासु गुन गाथा।।<br />
तौ बसीठ पठवत केहि काजा। रिपु सन प्रीति करत नहिं लाजा।।<br />
हरगिरि मथन निरखु मम बाहू। पुनि सठ कपि निज प्रभुहि सराहू।।<br />
दो0-सूर कवन रावन सरिस स्वकर काटि जेहिं सीस।<br />
हुने अनल अति हरष बहु बार साखि गौरीस।।28।।<br />


]]></item>

        <item><![CDATA[
जरत बिलोकेउँ जबहिं कपाला। बिधि के लिखे अंक निज भाला।।<br />
नर कें कर आपन बध बाँची। हसेउँ जानि बिधि गिरा असाँची।।<br />
सोउ मन समुझि त्रास नहिं मोरें। लिखा बिरंचि जरठ मति भोरें।।<br />
आन बीर बल सठ मम आगें। पुनि पुनि कहसि लाज पति त्यागे।।<br />
कह अंगद सलज्ज जग माहीं। रावन तोहि समान कोउ नाहीं।।<br />
लाजवंत तव सहज सुभाऊ। निज मुख निज गुन कहसि न काऊ।।<br />
सिर अरु सैल कथा चित रही। ताते बार बीस तैं कही।।<br />
सो भुजबल राखेउ उर घाली। जीतेहु सहसबाहु बलि बाली।।<br />
सुनु मतिमंद देहि अब पूरा। काटें सीस कि होइअ सूरा।।<br />
इंद्रजालि कहु कहिअ न बीरा। काटइ निज कर सकल सरीरा।।<br />
दो0-जरहिं पतंग मोह बस भार बहहिं खर बृंद।<br />
ते नहिं सूर कहावहिं समुझि देखु मतिमंद।।29।।<br />


]]></item>

        <item><![CDATA[
अब जनि बतबढ़ाव खल करही। सुनु मम बचन मान परिहरही।।<br />
दसमुख मैं न बसीठीं आयउँ। अस बिचारि रघुबीष पठायउँ।।<br />
बार बार अस कहइ कृपाला। नहिं गजारि जसु बधें सृकाला।।<br />
मन महुँ समुझि बचन प्रभु केरे। सहेउँ कठोर बचन सठ तेरे।।<br />
नाहिं त करि मुख भंजन तोरा। लै जातेउँ सीतहि बरजोरा।।<br />
जानेउँ तव बल अधम सुरारी। सूनें हरि आनिहि परनारी।।<br />
तैं निसिचर पति गर्ब बहूता। मैं रघुपति सेवक कर दूता।।<br />
जौं न राम अपमानहि डरउँ। तोहि देखत अस कौतुक करऊँ।।<br />
दो0-तोहि पटकि महि सेन हति चौपट करि तव गाउँ।<br />
तव जुबतिन्ह समेत सठ जनकसुतहि लै जाउँ।।30।।<br />


]]></item>

        <item><![CDATA[
जौ अस करौं तदपि न बड़ाई। मुएहि बधें नहिं कछु मनुसाई।।<br />
कौल कामबस कृपिन बिमूढ़ा। अति दरिद्र अजसी अति बूढ़ा।।<br />
सदा रोगबस संतत क्रोधी। बिष्नु बिमूख श्रुति संत बिरोधी।।<br />
तनु पोषक निंदक अघ खानी। जीवन सव सम चौदह प्रानी।।<br />
अस बिचारि खल बधउँ न तोही। अब जनि रिस उपजावसि मोही।।<br />
सुनि सकोप कह निसिचर नाथा। अधर दसन दसि मीजत हाथा।।<br />
रे कपि अधम मरन अब चहसी। छोटे बदन बात बड़ि कहसी।।<br />
कटु जल्पसि जड़ कपि बल जाकें। बल प्रताप बुधि तेज न ताकें।।<br />
दो0-अगुन अमान जानि तेहि दीन्ह पिता बनबास।<br />
सो दुख अरु जुबती बिरह पुनि निसि दिन मम त्रास।।31(क)।।<br />
जिन्ह के बल कर गर्ब तोहि अइसे मनुज अनेक।<br />
खाहीं निसाचर दिवस निसि मूढ़ समुझु तजि टेक।।31(ख)।।<br />


]]></item>

        <item><![CDATA[
जब तेहिं कीन्ह राम कै निंदा। क्रोधवंत अति भयउ कपिंदा।।<br />
हरि हर निंदा सुनइ जो काना। होइ पाप गोघात समाना।।<br />
कटकटान कपिकुंजर भारी। दुहु भुजदंड तमकि महि मारी।।<br />
डोलत धरनि सभासद खसे। चले भाजि भय मारुत ग्रसे।।<br />
गिरत सँभारि उठा दसकंधर। भूतल परे मुकुट अति सुंदर।।<br />
कछु तेहिं लै निज सिरन्हि सँवारे। कछु अंगद प्रभु पास पबारे।।<br />
आवत मुकुट देखि कपि भागे। दिनहीं लूक परन बिधि लागे।।<br />
की रावन करि कोप चलाए। कुलिस चारि आवत अति धाए।।<br />
कह प्रभु हँसि जनि हृदयँ डेराहू। लूक न असनि केतु नहिं राहू।।<br />
ए किरीट दसकंधर केरे। आवत बालितनय के प्रेरे।।<br />
दो0-तरकि पवनसुत कर गहे आनि धरे प्रभु पास।<br />
कौतुक देखहिं भालु कपि दिनकर सरिस प्रकास।।32(क)।।<br />
उहाँ सकोपि दसानन सब सन कहत रिसाइ।<br />
धरहु कपिहि धरि मारहु सुनि अंगद मुसुकाइ।।32(ख)।।<br />


]]></item>

        <item><![CDATA[
एहि बिधि बेगि सूभट सब धावहु। खाहु भालु कपि जहँ जहँ पावहु।।<br />
मर्कटहीन करहु महि जाई। जिअत धरहु तापस द्वौ भाई।।<br />
पुनि सकोप बोलेउ जुबराजा। गाल बजावत तोहि न लाजा।।<br />
मरु गर काटि निलज कुलघाती। बल बिलोकि बिहरति नहिं छाती।।<br />
रे त्रिय चोर कुमारग गामी। खल मल रासि मंदमति कामी।।<br />
सन्यपात जल्पसि दुर्बादा। भएसि कालबस खल मनुजादा।।<br />
याको फलु पावहिगो आगें। बानर भालु चपेटन्हि लागें।।<br />
रामु मनुज बोलत असि बानी। गिरहिं न तव रसना अभिमानी।।<br />
गिरिहहिं रसना संसय नाहीं। सिरन्हि समेत समर महि माहीं।।<br />
सो0-सो नर क्यों दसकंध बालि बध्यो जेहिं एक सर।<br />
बीसहुँ लोचन अंध धिग तव जन्म कुजाति जड़।।33(क)।।<br />
तब सोनित की प्यास तृषित राम सायक निकर।<br />
तजउँ तोहि तेहि त्रास कटु जल्पक निसिचर अधम।।33(ख)।।<br />
मै तव दसन तोरिबे लायक। आयसु मोहि न दीन्ह रघुनायक।।<br />
असि रिस होति दसउ मुख तोरौं। लंका गहि समुद्र महँ बोरौं।।<br />
गूलरि फल समान तव लंका। बसहु मध्य तुम्ह जंतु असंका।।<br />
मैं बानर फल खात न बारा। आयसु दीन्ह न राम उदारा।।<br />
जुगति सुनत रावन मुसुकाई। मूढ़ सिखिहि कहँ बहुत झुठाई।।<br />
बालि न कबहुँ गाल अस मारा। मिलि तपसिन्ह तैं भएसि लबारा।।<br />
साँचेहुँ मैं लबार भुज बीहा। जौं न उपारिउँ तव दस जीहा।।<br />
समुझि राम प्रताप कपि कोपा। सभा माझ पन करि पद रोपा।।<br />
जौं मम चरन सकसि सठ टारी। फिरहिं रामु सीता मैं हारी।।<br />
सुनहु सुभट सब कह दससीसा। पद गहि धरनि पछारहु कीसा।।<br />
इंद्रजीत आदिक बलवाना। हरषि उठे जहँ तहँ भट नाना।।<br />
झपटहिं करि बल बिपुल उपाई। पद न टरइ बैठहिं सिरु नाई।।<br />
पुनि उठि झपटहीं सुर आराती। टरइ न कीस चरन एहि भाँती।।<br />
पुरुष कुजोगी जिमि उरगारी। मोह बिटप नहिं सकहिं उपारी।।<br />
दो0-कोटिन्ह मेघनाद सम सुभट उठे हरषाइ।<br />
झपटहिं टरै न कपि चरन पुनि बैठहिं सिर नाइ।।34(क)।।<br />
भूमि न छाँडत कपि चरन देखत रिपु मद भाग।।<br />
कोटि बिघ्न ते संत कर मन जिमि नीति न त्याग।।34(ख)।।<br />


]]></item>

        <item><![CDATA[
कपि बल देखि सकल हियँ हारे। उठा आपु कपि कें परचारे।।<br />
गहत चरन कह बालिकुमारा। मम पद गहें न तोर उबारा।।<br />
गहसि न राम चरन सठ जाई। सुनत फिरा मन अति सकुचाई।।<br />
भयउ तेजहत श्री सब गई। मध्य दिवस जिमि ससि सोहई।।<br />
सिंघासन बैठेउ सिर नाई। मानहुँ संपति सकल गँवाई।।<br />
जगदातमा प्रानपति रामा। तासु बिमुख किमि लह बिश्रामा।।<br />
उमा राम की भृकुटि बिलासा। होइ बिस्व पुनि पावइ नासा।।<br />
तृन ते कुलिस कुलिस तृन करई। तासु दूत पन कहु किमि टरई।।<br />
पुनि कपि कही नीति बिधि नाना। मान न ताहि कालु निअराना।।<br />
रिपु मद मथि प्रभु सुजसु सुनायो। यह कहि चल्यो बालि नृप जायो।।<br />
हतौं न खेत खेलाइ खेलाई। तोहि अबहिं का करौं बड़ाई।।<br />
प्रथमहिं तासु तनय कपि मारा। सो सुनि रावन भयउ दुखारा।।<br />
जातुधान अंगद पन देखी। भय ब्याकुल सब भए बिसेषी।।<br />
दो0-रिपु बल धरषि हरषि कपि बालितनय बल पुंज।<br />
पुलक सरीर नयन जल गहे राम पद कंज।।35(क)।।<br />
साँझ जानि दसकंधर भवन गयउ बिलखाइ।<br />
मंदोदरी रावनहि बहुरि कहा समुझाइ।।(ख)।।<br />


]]></item>
        <item><![CDATA[
कंत समुझि मन तजहु कुमतिही। सोह न समर तुम्हहि रघुपतिही।।<br />
        रामानुज लघु रेख खचाई। सोउ नहिं नाघेहु असि मनुसाई।।<br />
        पिय तुम्ह ताहि जितब संग्रामा। जाके दूत केर यह कामा।।<br />
        कौतुक सिंधु नाघी तव लंका। आयउ कपि केहरी असंका।।<br />
        रखवारे हति बिपिन उजारा। देखत तोहि अच्छ तेहिं मारा।।<br />
        जारि सकल पुर कीन्हेसि छारा। कहाँ रहा बल गर्ब तुम्हारा।।<br />
        अब पति मृषा गाल जनि मारहु। मोर कहा कछु हृदयँ बिचारहु।।<br />
        पति रघुपतिहि नृपति जनि मानहु। अग जग नाथ अतुल बल जानहु।।<br />
        बान प्रताप जान मारीचा। तासु कहा नहिं मानेहि नीचा।।<br />
        जनक सभाँ अगनित भूपाला। रहे तुम्हउ बल अतुल बिसाला।।<br />
        भंजि धनुष जानकी बिआही। तब संग्राम जितेहु किन ताही।।<br />
        सुरपति सुत जानइ बल थोरा। राखा जिअत आँखि गहि फोरा।।<br />
        सूपनखा कै गति तुम्ह देखी। तदपि हृदयँ नहिं लाज बिषेषी।।<br />
        दो0-बधि बिराध खर दूषनहि लीँलाँ हत्यो कबंध।<br />
        बालि एक सर मारयो तेहि जानहु दसकंध।।36।।<br />
]]></item>


        <item><![CDATA[
जेहिं जलनाथ बँधायउ हेला। उतरे प्रभु दल सहित सुबेला।।<br />
कारुनीक दिनकर कुल केतू। दूत पठायउ तव हित हेतू।।<br />
सभा माझ जेहिं तव बल मथा। करि बरूथ महुँ मृगपति जथा।।<br />
अंगद हनुमत अनुचर जाके। रन बाँकुरे बीर अति बाँके।।<br />
तेहि कहँ पिय पुनि पुनि नर कहहू। मुधा मान ममता मद बहहू।।<br />
अहह कंत कृत राम बिरोधा। काल बिबस मन उपज न बोधा।।<br />
काल दंड गहि काहु न मारा। हरइ धर्म बल बुद्धि बिचारा।।<br />
निकट काल जेहि आवत साईं। तेहि भ्रम होइ तुम्हारिहि नाईं।।<br />
दो0-दुइ सुत मरे दहेउ पुर अजहुँ पूर पिय देहु।<br />
कृपासिंधु रघुनाथ भजि नाथ बिमल जसु लेहु।।37।।<br />


]]></item>

        <item><![CDATA[
नारि बचन सुनि बिसिख समाना। सभाँ गयउ उठि होत बिहाना।।<br />
बैठ जाइ सिंघासन फूली। अति अभिमान त्रास सब भूली।।<br />
इहाँ राम अंगदहि बोलावा। आइ चरन पंकज सिरु नावा।।<br />
अति आदर सपीप बैठारी। बोले बिहँसि कृपाल खरारी।।<br />
बालितनय कौतुक अति मोही। तात सत्य कहु पूछउँ तोही।।।<br />
रावनु जातुधान कुल टीका। भुज बल अतुल जासु जग लीका।।<br />
तासु मुकुट तुम्ह चारि चलाए। कहहु तात कवनी बिधि पाए।।<br />
सुनु सर्बग्य प्रनत सुखकारी। मुकुट न होहिं भूप गुन चारी।।<br />
साम दान अरु दंड बिभेदा। नृप उर बसहिं नाथ कह बेदा।।<br />
नीति धर्म के चरन सुहाए। अस जियँ जानि नाथ पहिं आए।।<br />
दो0-धर्महीन प्रभु पद बिमुख काल बिबस दससीस।<br />
तेहि परिहरि गुन आए सुनहु कोसलाधीस।।38(((क)।।<br />
परम चतुरता श्रवन सुनि बिहँसे रामु उदार।<br />
समाचार पुनि सब कहे गढ़ के बालिकुमार।।38(ख)।।<br />


]]></item>

        <item><![CDATA[
रिपु के समाचार जब पाए। राम सचिव सब निकट बोलाए।।<br />
लंका बाँके चारि दुआरा। केहि बिधि लागिअ करहु बिचारा।।<br />
तब कपीस रिच्छेस बिभीषन। सुमिरि हृदयँ दिनकर कुल भूषन।।<br />
करि बिचार तिन्ह मंत्र दृढ़ावा। चारि अनी कपि कटकु बनावा।।<br />
जथाजोग सेनापति कीन्हे। जूथप सकल बोलि तब लीन्हे।।<br />
प्रभु प्रताप कहि सब समुझाए। सुनि कपि सिंघनाद करि धाए।।<br />
हरषित राम चरन सिर नावहिं। गहि गिरि सिखर बीर सब धावहिं।।<br />
गर्जहिं तर्जहिं भालु कपीसा। जय रघुबीर कोसलाधीसा।।<br />
जानत परम दुर्ग अति लंका। प्रभु प्रताप कपि चले असंका।।<br />
घटाटोप करि चहुँ दिसि घेरी। मुखहिं निसान बजावहीं भेरी।।<br />
दो0-जयति राम जय लछिमन जय कपीस सुग्रीव।<br />
गर्जहिं सिंघनाद कपि भालु महा बल सींव।।39।।<br />


]]></item>

        <item><![CDATA[
लंकाँ भयउ कोलाहल भारी। सुना दसानन अति अहँकारी।।<br />
देखहु बनरन्ह केरि ढिठाई। बिहँसि निसाचर सेन बोलाई।।<br />
आए कीस काल के प्रेरे। छुधावंत सब निसिचर मेरे।।<br />
अस कहि अट्टहास सठ कीन्हा। गृह बैठे अहार बिधि दीन्हा।।<br />
सुभट सकल चारिहुँ दिसि जाहू। धरि धरि भालु कीस सब खाहू।।<br />
उमा रावनहि अस अभिमाना। जिमि टिट्टिभ खग सूत उताना।।<br />
चले निसाचर आयसु मागी। गहि कर भिंडिपाल बर साँगी।।<br />
तोमर मुग्दर परसु प्रचंडा। सुल कृपान परिघ गिरिखंडा।।<br />
जिमि अरुनोपल निकर निहारी। धावहिं सठ खग मांस अहारी।।<br />
चोंच भंग दुख तिन्हहि न सूझा। तिमि धाए मनुजाद अबूझा।।<br />
दो0-नानायुध सर चाप धर जातुधान बल बीर।<br />
कोट कँगूरन्हि चढ़ि गए कोटि कोटि रनधीर।।40।।<br />


]]></item>

        <item><![CDATA[
कोट कँगूरन्हि सोहहिं कैसे। मेरु के सृंगनि जनु घन बैसे।।<br />
बाजहिं ढोल निसान जुझाऊ। सुनि धुनि होइ भटन्हि मन चाऊ।।<br />
बाजहिं भेरि नफीरि अपारा। सुनि कादर उर जाहिं दरारा।।<br />
देखिन्ह जाइ कपिन्ह के ठट्टा। अति बिसाल तनु भालु सुभट्टा।।<br />
धावहिं गनहिं न अवघट घाटा। पर्बत फोरि करहिं गहि बाटा।।<br />
कटकटाहिं कोटिन्ह भट गर्जहिं। दसन ओठ काटहिं अति तर्जहिं।।<br />
उत रावन इत राम दोहाई। जयति जयति जय परी लराई।।<br />
निसिचर सिखर समूह ढहावहिं। कूदि धरहिं कपि फेरि चलावहिं।।<br />
दो0-धरि कुधर खंड प्रचंड कर्कट भालु गढ़ पर डारहीं।<br />
झपटहिं चरन गहि पटकि महि भजि चलत बहुरि पचारहीं।।<br />


]]></item>

        <item><![CDATA[
अति तरल तरुन प्रताप तरपहिं तमकि गढ़ चढ़ि चढ़ि गए।<br />
कपि भालु चढ़ि मंदिरन्ह जहँ तहँ राम जसु गावत भए।।<br />
दो0-एकु एकु निसिचर गहि पुनि कपि चले पराइ।<br />
ऊपर आपु हेठ भट गिरहिं धरनि पर आइ।।41।।<br />


]]></item>

        <item><![CDATA[
राम प्रताप प्रबल कपिजूथा। मर्दहिं निसिचर सुभट बरूथा।।<br />
चढ़े दुर्ग पुनि जहँ तहँ बानर। जय रघुबीर प्रताप दिवाकर।।<br />
चले निसाचर निकर पराई। प्रबल पवन जिमि घन समुदाई।।<br />
हाहाकार भयउ पुर भारी। रोवहिं बालक आतुर नारी।।<br />
सब मिलि देहिं रावनहि गारी। राज करत एहिं मृत्यु हँकारी।।<br />
निज दल बिचल सुनी तेहिं काना। फेरि सुभट लंकेस रिसाना।।<br />
जो रन बिमुख सुना मैं काना। सो मैं हतब कराल कृपाना।।<br />
सर्बसु खाइ भोग करि नाना। समर भूमि भए बल्लभ प्राना।।<br />
उग्र बचन सुनि सकल डेराने। चले क्रोध करि सुभट लजाने।।<br />
सन्मुख मरन बीर कै सोभा। तब तिन्ह तजा प्रान कर लोभा।।<br />
दो0-बहु आयुध धर सुभट सब भिरहिं पचारि पचारि।<br />
ब्याकुल किए भालु कपि परिघ त्रिसूलन्हि मारी।।42।।<br />


]]></item>

        <item><![CDATA[
भय आतुर कपि भागन लागे। जद्यपि उमा जीतिहहिं आगे।।<br />
कोउ कह कहँ अंगद हनुमंता। कहँ नल नील दुबिद बलवंता।।<br />
निज दल बिकल सुना हनुमाना। पच्छिम द्वार रहा बलवाना।।<br />
मेघनाद तहँ करइ लराई। टूट न द्वार परम कठिनाई।।<br />
पवनतनय मन भा अति क्रोधा। गर्जेउ प्रबल काल सम जोधा।।<br />
कूदि लंक गढ़ ऊपर आवा। गहि गिरि मेघनाद कहुँ धावा।।<br />
भंजेउ रथ सारथी निपाता। ताहि हृदय महुँ मारेसि लाता।।<br />
दुसरें सूत बिकल तेहि जाना। स्यंदन घालि तुरत गृह आना।।<br />
दो0-अंगद सुना पवनसुत गढ़ पर गयउ अकेल।<br />
रन बाँकुरा बालिसुत तरकि चढ़ेउ कपि खेल।।43।।<br />


]]></item>

        <item><![CDATA[
जुद्ध बिरुद्ध क्रुद्ध द्वौ बंदर। राम प्रताप सुमिरि उर अंतर।।<br />
रावन भवन चढ़े द्वौ धाई। करहि कोसलाधीस दोहाई।।<br />
कलस सहित गहि भवनु ढहावा। देखि निसाचरपति भय पावा।।<br />
नारि बृंद कर पीटहिं छाती। अब दुइ कपि आए उतपाती।।<br />
कपिलीला करि तिन्हहि डेरावहिं। रामचंद्र कर सुजसु सुनावहिं।।<br />
पुनि कर गहि कंचन के खंभा। कहेन्हि करिअ उतपात अरंभा।।<br />
गर्जि परे रिपु कटक मझारी। लागे मर्दै भुज बल भारी।।<br />
काहुहि लात चपेटन्हि केहू। भजहु न रामहि सो फल लेहू।।<br />
दो0-एक एक सों मर्दहिं तोरि चलावहिं मुंड।<br />
रावन आगें परहिं ते जनु फूटहिं दधि कुंड।।44।।<br />


]]></item>

        <item><![CDATA[
महा महा मुखिआ जे पावहिं। ते पद गहि प्रभु पास चलावहिं।।<br />
कहइ बिभीषनु तिन्ह के नामा। देहिं राम तिन्हहू निज धामा।।<br />
खल मनुजाद द्विजामिष भोगी। पावहिं गति जो जाचत जोगी।।<br />
उमा राम मृदुचित करुनाकर। बयर भाव सुमिरत मोहि निसिचर।।<br />
देहिं परम गति सो जियँ जानी। अस कृपाल को कहहु भवानी।।<br />
अस प्रभु सुनि न भजहिं भ्रम त्यागी। नर मतिमंद ते परम अभागी।।<br />
अंगद अरु हनुमंत प्रबेसा। कीन्ह दुर्ग अस कह अवधेसा।।<br />
लंकाँ द्वौ कपि सोहहिं कैसें। मथहि सिंधु दुइ मंदर जैसें।।<br />
दो0-भुज बल रिपु दल दलमलि देखि दिवस कर अंत।<br />
कूदे जुगल बिगत श्रम आए जहँ भगवंत।।45।।<br />


]]></item>

        <item><![CDATA[
प्रभु पद कमल सीस तिन्ह नाए। देखि सुभट रघुपति मन भाए।।<br />
राम कृपा करि जुगल निहारे। भए बिगतश्रम परम सुखारे।।<br />
गए जानि अंगद हनुमाना। फिरे भालु मर्कट भट नाना।।<br />
जातुधान प्रदोष बल पाई। धाए करि दससीस दोहाई।।<br />
निसिचर अनी देखि कपि फिरे। जहँ तहँ कटकटाइ भट भिरे।।<br />
द्वौ दल प्रबल पचारि पचारी। लरत सुभट नहिं मानहिं हारी।।<br />
महाबीर निसिचर सब कारे। नाना बरन बलीमुख भारे।।<br />
सबल जुगल दल समबल जोधा। कौतुक करत लरत करि क्रोधा।।<br />
प्राबिट सरद पयोद घनेरे। लरत मनहुँ मारुत के प्रेरे।।<br />
अनिप अकंपन अरु अतिकाया। बिचलत सेन कीन्हि इन्ह माया।।<br />
भयउ निमिष महँ अति अँधियारा। बृष्टि होइ रुधिरोपल छारा।।<br />
दो0-देखि निबिड़ तम दसहुँ दिसि कपिदल भयउ खभार।<br />
एकहि एक न देखई जहँ तहँ करहिं पुकार।।46।।<br />


]]></item>

        <item><![CDATA[
सकल मरमु रघुनायक जाना। लिए बोलि अंगद हनुमाना।।<br />
समाचार सब कहि समुझाए। सुनत कोपि कपिकुंजर धाए।।<br />
पुनि कृपाल हँसि चाप चढ़ावा। पावक सायक सपदि चलावा।।<br />
भयउ प्रकास कतहुँ तम नाहीं। ग्यान उदयँ जिमि संसय जाहीं।।<br />
भालु बलीमुख पाइ प्रकासा। धाए हरष बिगत श्रम त्रासा।।<br />
हनूमान अंगद रन गाजे। हाँक सुनत रजनीचर भाजे।।<br />
भागत पट पटकहिं धरि धरनी। करहिं भालु कपि अद्भुत करनी।।<br />
गहि पद डारहिं सागर माहीं। मकर उरग झष धरि धरि खाहीं।।<br />
दो0-कछु मारे कछु घायल कछु गढ़ चढ़े पराइ।<br />
गर्जहिं भालु बलीमुख रिपु दल बल बिचलाइ।।47।।<br />


]]></item>

        <item><![CDATA[
निसा जानि कपि चारिउ अनी। आए जहाँ कोसला धनी।।<br />
राम कृपा करि चितवा सबही। भए बिगतश्रम बानर तबही।।<br />
उहाँ दसानन सचिव हँकारे। सब सन कहेसि सुभट जे मारे।।<br />
आधा कटकु कपिन्ह संघारा। कहहु बेगि का करिअ बिचारा।।<br />
माल्यवंत अति जरठ निसाचर। रावन मातु पिता मंत्री बर।।<br />
बोला बचन नीति अति पावन। सुनहु तात कछु मोर सिखावन।।<br />
जब ते तुम्ह सीता हरि आनी। असगुन होहिं न जाहिं बखानी।।<br />
बेद पुरान जासु जसु गायो। राम बिमुख काहुँ न सुख पायो।।<br />
दो0-हिरन्याच्छ भ्राता सहित मधु कैटभ बलवान।<br />
जेहि मारे सोइ अवतरेउ कृपासिंधु भगवान।।48(क)।।<br />
मासपारायण, पचीसवाँ विश्राम<br />
कालरूप खल बन दहन गुनागार घनबोध।<br />
सिव बिरंचि जेहि सेवहिं तासों कवन बिरोध।।48(ख)।।<br />


]]></item>

        <item><![CDATA[
परिहरि बयरु देहु बैदेही। भजहु कृपानिधि परम सनेही।।<br />
ताके बचन बान सम लागे। करिआ मुह करि जाहि अभागे।।<br />
बूढ़ भएसि न त मरतेउँ तोही। अब जनि नयन देखावसि मोही।।<br />
तेहि अपने मन अस अनुमाना। बध्यो चहत एहि कृपानिधाना।।<br />
सो उठि गयउ कहत दुर्बादा। तब सकोप बोलेउ घननादा।।<br />
कौतुक प्रात देखिअहु मोरा। करिहउँ बहुत कहौं का थोरा।।<br />
सुनि सुत बचन भरोसा आवा। प्रीति समेत अंक बैठावा।।<br />
करत बिचार भयउ भिनुसारा। लागे कपि पुनि चहूँ दुआरा।।<br />
कोपि कपिन्ह दुर्घट गढ़ु घेरा। नगर कोलाहलु भयउ घनेरा।।<br />
बिबिधायुध धर निसिचर धाए। गढ़ ते पर्बत सिखर ढहाए।।<br />
छं0-ढाहे महीधर सिखर कोटिन्ह बिबिध बिधि गोला चले।<br />
घहरात जिमि पबिपात गर्जत जनु प्रलय के बादले।।<br />
मर्कट बिकट भट जुटत कटत न लटत तन जर्जर भए।<br />
गहि सैल तेहि गढ़ पर चलावहिं जहँ सो तहँ निसिचर हए।।<br />
दो0-मेघनाद सुनि श्रवन अस गढ़ु पुनि छेंका आइ।<br />
उतर्यो बीर दुर्ग तें सन्मुख चल्यो बजाइ।।49।।<br />


]]></item>

        <item><![CDATA[
कहँ कोसलाधीस द्वौ भ्राता। धन्वी सकल लोक बिख्याता।।<br />
कहँ नल नील दुबिद सुग्रीवा। अंगद हनूमंत बल सींवा।।<br />
कहाँ बिभीषनु भ्राताद्रोही। आजु सबहि हठि मारउँ ओही।।<br />
अस कहि कठिन बान संधाने। अतिसय क्रोध श्रवन लगि ताने।।<br />
सर समुह सो छाड़ै लागा। जनु सपच्छ धावहिं बहु नागा।।<br />
जहँ तहँ परत देखिअहिं बानर। सन्मुख होइ न सके तेहि अवसर।।<br />
जहँ तहँ भागि चले कपि रीछा। बिसरी सबहि जुद्ध कै ईछा।।<br />
सो कपि भालु न रन महँ देखा। कीन्हेसि जेहि न प्रान अवसेषा।।<br />
दो0-दस दस सर सब मारेसि परे भूमि कपि बीर।<br />
सिंहनाद करि गर्जा मेघनाद बल धीर।।50।।<br />


]]></item>

        <item><![CDATA[
देखि पवनसुत कटक बिहाला। क्रोधवंत जनु धायउ काला।।<br />
महासैल एक तुरत उपारा। अति रिस मेघनाद पर डारा।।<br />
आवत देखि गयउ नभ सोई। रथ सारथी तुरग सब खोई।।<br />
बार बार पचार हनुमाना। निकट न आव मरमु सो जाना।।<br />
रघुपति निकट गयउ घननादा। नाना भाँति करेसि दुर्बादा।।<br />
अस्त्र सस्त्र आयुध सब डारे। कौतुकहीं प्रभु काटि निवारे।।<br />
देखि प्रताप मूढ़ खिसिआना। करै लाग माया बिधि नाना।।<br />
जिमि कोउ करै गरुड़ सैं खेला। डरपावै गहि स्वल्प सपेला।।<br />
दो0-जासु प्रबल माया बल सिव बिरंचि बड़ छोट।<br />
ताहि दिखावइ निसिचर निज माया मति खोट।।51।।<br />


]]></item>

        <item><![CDATA[
नभ चढ़ि बरष बिपुल अंगारा। महि ते प्रगट होहिं जलधारा।।<br />
नाना भाँति पिसाच पिसाची। मारु काटु धुनि बोलहिं नाची।।<br />
बिष्टा पूय रुधिर कच हाड़ा। बरषइ कबहुँ उपल बहु छाड़ा।।<br />
बरषि धूरि कीन्हेसि अँधिआरा। सूझ न आपन हाथ पसारा।।<br />
कपि अकुलाने माया देखें। सब कर मरन बना एहि लेखें।।<br />
कौतुक देखि राम मुसुकाने। भए सभीत सकल कपि जाने।।<br />
एक बान काटी सब माया। जिमि दिनकर हर तिमिर निकाया।।<br />
कृपादृष्टि कपि भालु बिलोके। भए प्रबल रन रहहिं न रोके।।<br />
दो0-आयसु मागि राम पहिं अंगदादि कपि साथ।<br />
लछिमन चले क्रुद्ध होइ बान सरासन हाथ।।52।।<br />


]]></item>

        <item><![CDATA[
छतज नयन उर बाहु बिसाला। हिमगिरि निभ तनु कछु एक लाला।।<br />
इहाँ दसानन सुभट पठाए। नाना अस्त्र सस्त्र गहि धाए।।<br />
भूधर नख बिटपायुध धारी। धाए कपि जय राम पुकारी।।<br />
भिरे सकल जोरिहि सन जोरी। इत उत जय इच्छा नहिं थोरी।।<br />
मुठिकन्ह लातन्ह दातन्ह काटहिं। कपि जयसील मारि पुनि डाटहिं।।<br />
मारु मारु धरु धरु धरु मारू। सीस तोरि गहि भुजा उपारू।।<br />
असि रव पूरि रही नव खंडा। धावहिं जहँ तहँ रुंड प्रचंडा।।<br />
देखहिं कौतुक नभ सुर बृंदा। कबहुँक बिसमय कबहुँ अनंदा।।<br />
दो0-रुधिर गाड़ भरि भरि जम्यो ऊपर धूरि उड़ाइ।<br />
जनु अँगार रासिन्ह पर मृतक धूम रह्यो छाइ।।53।।<br />


]]></item>

        <item><![CDATA[
घायल बीर बिराजहिं कैसे। कुसुमित किंसुक के तरु जैसे।।<br />
लछिमन मेघनाद द्वौ जोधा। भिरहिं परसपर करि अति क्रोधा।।<br />
एकहि एक सकइ नहिं जीती। निसिचर छल बल करइ अनीती।।<br />
क्रोधवंत तब भयउ अनंता। भंजेउ रथ सारथी तुरंता।।<br />
नाना बिधि प्रहार कर सेषा। राच्छस भयउ प्रान अवसेषा।।<br />
रावन सुत निज मन अनुमाना। संकठ भयउ हरिहि मम प्राना।।<br />
बीरघातिनी छाड़िसि साँगी। तेज पुंज लछिमन उर लागी।।<br />
मुरुछा भई सक्ति के लागें। तब चलि गयउ निकट भय त्यागें।।<br />
दो0-मेघनाद सम कोटि सत जोधा रहे उठाइ।<br />
जगदाधार सेष किमि उठै चले खिसिआइ।।54।।<br />


]]></item>

        <item><![CDATA[
सुनु गिरिजा क्रोधानल जासू। जारइ भुवन चारिदस आसू।।<br />
सक संग्राम जीति को ताही। सेवहिं सुर नर अग जग जाही।।<br />
यह कौतूहल जानइ सोई। जा पर कृपा राम कै होई।।<br />
संध्या भइ फिरि द्वौ बाहनी। लगे सँभारन निज निज अनी।।<br />
ब्यापक ब्रह्म अजित भुवनेस्वर। लछिमन कहाँ बूझ करुनाकर।।<br />
तब लगि लै आयउ हनुमाना। अनुज देखि प्रभु अति दुख माना।।<br />
जामवंत कह बैद सुषेना। लंकाँ रहइ को पठई लेना।।<br />
धरि लघु रूप गयउ हनुमंता। आनेउ भवन समेत तुरंता।।<br />
दो0-राम पदारबिंद सिर नायउ आइ सुषेन।<br />
कहा नाम गिरि औषधी जाहु पवनसुत लेन।।55।।<br />


]]></item>

        <item><![CDATA[
राम चरन सरसिज उर राखी। चला प्रभंजन सुत बल भाषी।।<br />
उहाँ दूत एक मरमु जनावा। रावन कालनेमि गृह आवा।।<br />
दसमुख कहा मरमु तेहिं सुना। पुनि पुनि कालनेमि सिरु धुना।।<br />
देखत तुम्हहि नगरु जेहिं जारा। तासु पंथ को रोकन पारा।।<br />
भजि रघुपति करु हित आपना। छाँड़हु नाथ मृषा जल्पना।।<br />
नील कंज तनु सुंदर स्यामा। हृदयँ राखु लोचनाभिरामा।।<br />
मैं तैं मोर मूढ़ता त्यागू। महा मोह निसि सूतत जागू।।<br />
काल ब्याल कर भच्छक जोई। सपनेहुँ समर कि जीतिअ सोई।।<br />
दो0-सुनि दसकंठ रिसान अति तेहिं मन कीन्ह बिचार।<br />
राम दूत कर मरौं बरु यह खल रत मल भार।।56।।<br />


]]></item>

        <item><![CDATA[
अस कहि चला रचिसि मग माया। सर मंदिर बर बाग बनाया।।<br />
मारुतसुत देखा सुभ आश्रम। मुनिहि बूझि जल पियौं जाइ श्रम।।<br />
राच्छस कपट बेष तहँ सोहा। मायापति दूतहि चह मोहा।।<br />
जाइ पवनसुत नायउ माथा। लाग सो कहै राम गुन गाथा।।<br />
होत महा रन रावन रामहिं। जितहहिं राम न संसय या महिं।।<br />
इहाँ भएँ मैं देखेउँ भाई। ग्यान दृष्टि बल मोहि अधिकाई।।<br />
मागा जल तेहिं दीन्ह कमंडल। कह कपि नहिं अघाउँ थोरें जल।।<br />
सर मज्जन करि आतुर आवहु। दिच्छा देउँ ग्यान जेहिं पावहु।।<br />
दो0-सर पैठत कपि पद गहा मकरीं तब अकुलान।<br />
मारी सो धरि दिव्य तनु चली गगन चढ़ि जान।।57।।<br />


]]></item>

        <item><![CDATA[
कपि तव दरस भइउँ निष्पापा। मिटा तात मुनिबर कर सापा।।<br />
मुनि न होइ यह निसिचर घोरा। मानहु सत्य बचन कपि मोरा।।<br />
अस कहि गई अपछरा जबहीं। निसिचर निकट गयउ कपि तबहीं।।<br />
कह कपि मुनि गुरदछिना लेहू। पाछें हमहि मंत्र तुम्ह देहू।।<br />
सिर लंगूर लपेटि पछारा। निज तनु प्रगटेसि मरती बारा।।<br />
राम राम कहि छाड़ेसि प्राना। सुनि मन हरषि चलेउ हनुमाना।।<br />
देखा सैल न औषध चीन्हा। सहसा कपि उपारि गिरि लीन्हा।।<br />
गहि गिरि निसि नभ धावत भयऊ। अवधपुरी उपर कपि गयऊ।।<br />
दो0-देखा भरत बिसाल अति निसिचर मन अनुमानि।<br />
बिनु फर सायक मारेउ चाप श्रवन लगि तानि।।58।।<br />


]]></item>

        <item><![CDATA[
परेउ मुरुछि महि लागत सायक। सुमिरत राम राम रघुनायक।।<br />
सुनि प्रिय बचन भरत तब धाए। कपि समीप अति आतुर आए।।<br />
बिकल बिलोकि कीस उर लावा। जागत नहिं बहु भाँति जगावा।।<br />
मुख मलीन मन भए दुखारी। कहत बचन भरि लोचन बारी।।<br />
जेहिं बिधि राम बिमुख मोहि कीन्हा। तेहिं पुनि यह दारुन दुख दीन्हा।।<br />
जौं मोरें मन बच अरु काया। प्रीति राम पद कमल अमाया।।<br />
तौ कपि होउ बिगत श्रम सूला। जौं मो पर रघुपति अनुकूला।।<br />
सुनत बचन उठि बैठ कपीसा। कहि जय जयति कोसलाधीसा।।<br />
सो0-लीन्ह कपिहि उर लाइ पुलकित तनु लोचन सजल।<br />
प्रीति न हृदयँ समाइ सुमिरि राम रघुकुल तिलक।।59।।<br />
तात कुसल कहु सुखनिधान की। सहित अनुज अरु मातु जानकी।।<br />
कपि सब चरित समास बखाने। भए दुखी मन महुँ पछिताने।।<br />
अहह दैव मैं कत जग जायउँ। प्रभु के एकहु काज न आयउँ।।<br />
जानि कुअवसरु मन धरि धीरा। पुनि कपि सन बोले बलबीरा।।<br />
तात गहरु होइहि तोहि जाता। काजु नसाइहि होत प्रभाता।।<br />
चढ़ु मम सायक सैल समेता। पठवौं तोहि जहँ कृपानिकेता।।<br />
सुनि कपि मन उपजा अभिमाना। मोरें भार चलिहि किमि बाना।।<br />
राम प्रभाव बिचारि बहोरी। बंदि चरन कह कपि कर जोरी।।<br />
दो0-तव प्रताप उर राखि प्रभु जेहउँ नाथ तुरंत।<br />
अस कहि आयसु पाइ पद बंदि चलेउ हनुमंत।।60(क)।।<br />
भरत बाहु बल सील गुन प्रभु पद प्रीति अपार।<br />
मन महुँ जात सराहत पुनि पुनि पवनकुमार।।60(ख)।।<br />


]]></item>

        <item><![CDATA[
उहाँ राम लछिमनहिं निहारी। बोले बचन मनुज अनुसारी।।<br />
अर्ध राति गइ कपि नहिं आयउ। राम उठाइ अनुज उर लायउ।।<br />
सकहु न दुखित देखि मोहि काऊ। बंधु सदा तव मृदुल सुभाऊ।।<br />
मम हित लागि तजेहु पितु माता। सहेहु बिपिन हिम आतप बाता।।<br />
सो अनुराग कहाँ अब भाई। उठहु न सुनि मम बच बिकलाई।।<br />
जौं जनतेउँ बन बंधु बिछोहू। पिता बचन मनतेउँ नहिं ओहू।।<br />
सुत बित नारि भवन परिवारा। होहिं जाहिं जग बारहिं बारा।।<br />
अस बिचारि जियँ जागहु ताता। मिलइ न जगत सहोदर भ्राता।।<br />
जथा पंख बिनु खग अति दीना। मनि बिनु फनि करिबर कर हीना।।<br />
अस मम जिवन बंधु बिनु तोही। जौं जड़ दैव जिआवै मोही।।<br />
जैहउँ अवध कवन मुहु लाई। नारि हेतु प्रिय भाइ गँवाई।।<br />
बरु अपजस सहतेउँ जग माहीं। नारि हानि बिसेष छति नाहीं।।<br />
अब अपलोकु सोकु सुत तोरा। सहिहि निठुर कठोर उर मोरा।।<br />
निज जननी के एक कुमारा। तात तासु तुम्ह प्रान अधारा।।<br />
सौंपेसि मोहि तुम्हहि गहि पानी। सब बिधि सुखद परम हित जानी।।<br />
उतरु काह दैहउँ तेहि जाई। उठि किन मोहि सिखावहु भाई।।<br />
बहु बिधि सिचत सोच बिमोचन। स्त्रवत सलिल राजिव दल लोचन।।<br />
उमा एक अखंड रघुराई। नर गति भगत कृपाल देखाई।।<br />
सो0-प्रभु प्रलाप सुनि कान बिकल भए बानर निकर।<br />
आइ गयउ हनुमान जिमि करुना महँ बीर रस।।61।।<br />
हरषि राम भेंटेउ हनुमाना। अति कृतग्य प्रभु परम सुजाना।।<br />
तुरत बैद तब कीन्ह उपाई। उठि बैठे लछिमन हरषाई।।<br />
हृदयँ लाइ प्रभु भेंटेउ भ्राता। हरषे सकल भालु कपि ब्राता।।<br />
कपि पुनि बैद तहाँ पहुँचावा। जेहि बिधि तबहिं ताहि लइ आवा।।<br />
यह बृत्तांत दसानन सुनेऊ। अति बिषअद पुनि पुनि सिर धुनेऊ।।<br />
ब्याकुल कुंभकरन पहिं आवा। बिबिध जतन करि ताहि जगावा।।<br />
जागा निसिचर देखिअ कैसा। मानहुँ कालु देह धरि बैसा।।<br />
कुंभकरन बूझा कहु भाई। काहे तव मुख रहे सुखाई।।<br />
कथा कही सब तेहिं अभिमानी। जेहि प्रकार सीता हरि आनी।।<br />
तात कपिन्ह सब निसिचर मारे। महामहा जोधा संघारे।।<br />
दुर्मुख सुररिपु मनुज अहारी। भट अतिकाय अकंपन भारी।।<br />
अपर महोदर आदिक बीरा। परे समर महि सब रनधीरा।।<br />
दो0-सुनि दसकंधर बचन तब कुंभकरन बिलखान।<br />
जगदंबा हरि आनि अब सठ चाहत कल्यान।।62।।<br />


]]></item>

        <item><![CDATA[
भल न कीन्ह तैं निसिचर नाहा। अब मोहि आइ जगाएहि काहा।।<br />
अजहूँ तात त्यागि अभिमाना। भजहु राम होइहि कल्याना।।<br />
हैं दससीस मनुज रघुनायक। जाके हनूमान से पायक।।<br />
अहह बंधु तैं कीन्हि खोटाई। प्रथमहिं मोहि न सुनाएहि आई।।<br />
कीन्हेहु प्रभू बिरोध तेहि देवक। सिव बिरंचि सुर जाके सेवक।।<br />
नारद मुनि मोहि ग्यान जो कहा। कहतेउँ तोहि समय निरबहा।।<br />
अब भरि अंक भेंटु मोहि भाई। लोचन सूफल करौ मैं जाई।।<br />
स्याम गात सरसीरुह लोचन। देखौं जाइ ताप त्रय मोचन।।<br />
दो0-राम रूप गुन सुमिरत मगन भयउ छन एक।<br />
रावन मागेउ कोटि घट मद अरु महिष अनेक।।63।।<br />


]]></item>

        <item><![CDATA[
महिष खाइ करि मदिरा पाना। गर्जा बज्राघात समाना।।<br />
कुंभकरन दुर्मद रन रंगा। चला दुर्ग तजि सेन न संगा।।<br />
देखि बिभीषनु आगें आयउ। परेउ चरन निज नाम सुनायउ।।<br />
अनुज उठाइ हृदयँ तेहि लायो। रघुपति भक्त जानि मन भायो।।<br />
तात लात रावन मोहि मारा। कहत परम हित मंत्र बिचारा।।<br />
तेहिं गलानि रघुपति पहिं आयउँ। देखि दीन प्रभु के मन भायउँ।।<br />
सुनु सुत भयउ कालबस रावन। सो कि मान अब परम सिखावन।।<br />
धन्य धन्य तैं धन्य बिभीषन। भयहु तात निसिचर कुल भूषन।।<br />
बंधु बंस तैं कीन्ह उजागर। भजेहु राम सोभा सुख सागर।।<br />
दो0-बचन कर्म मन कपट तजि भजेहु राम रनधीर।<br />
जाहु न निज पर सूझ मोहि भयउँ कालबस बीर। 64।।<br />


]]></item>

        <item><![CDATA[
बंधु बचन सुनि चला बिभीषन। आयउ जहँ त्रैलोक बिभूषन।।<br />
नाथ भूधराकार सरीरा। कुंभकरन आवत रनधीरा।।<br />
एतना कपिन्ह सुना जब काना। किलकिलाइ धाए बलवाना।।<br />
लिए उठाइ बिटप अरु भूधर। कटकटाइ डारहिं ता ऊपर।।<br />
कोटि कोटि गिरि सिखर प्रहारा। करहिं भालु कपि एक एक बारा।।<br />
मुर् यो न मन तनु टर् यो न टार् यो। जिमि गज अर्क फलनि को मार्यो।।<br />
तब मारुतसुत मुठिका हन्यो। पर् यो धरनि ब्याकुल सिर धुन्यो।।<br />
पुनि उठि तेहिं मारेउ हनुमंता। घुर्मित भूतल परेउ तुरंता।।<br />
पुनि नल नीलहि अवनि पछारेसि। जहँ तहँ पटकि पटकि भट डारेसि।।<br />
चली बलीमुख सेन पराई। अति भय त्रसित न कोउ समुहाई।।<br />
दो0-अंगदादि कपि मुरुछित करि समेत सुग्रीव।<br />
काँख दाबि कपिराज कहुँ चला अमित बल सींव।।65।।<br />


]]></item>

        <item><![CDATA[
उमा करत रघुपति नरलीला। खेलत गरुड़ जिमि अहिगन मीला।।<br />
भृकुटि भंग जो कालहि खाई। ताहि कि सोहइ ऐसि लराई।।<br />
जग पावनि कीरति बिस्तरिहहिं। गाइ गाइ भवनिधि नर तरिहहिं।।<br />
मुरुछा गइ मारुतसुत जागा। सुग्रीवहि तब खोजन लागा।।<br />
सुग्रीवहु कै मुरुछा बीती। निबुक गयउ तेहि मृतक प्रतीती।।<br />
काटेसि दसन नासिका काना। गरजि अकास चलउ तेहिं जाना।।<br />
गहेउ चरन गहि भूमि पछारा। अति लाघवँ उठि पुनि तेहि मारा।।<br />
पुनि आयसु प्रभु पहिं बलवाना। जयति जयति जय कृपानिधाना।।<br />
नाक कान काटे जियँ जानी। फिरा क्रोध करि भइ मन ग्लानी।।<br />
सहज भीम पुनि बिनु श्रुति नासा। देखत कपि दल उपजी त्रासा।।<br />
दो0-जय जय जय रघुबंस मनि धाए कपि दै हूह।<br />
एकहि बार तासु पर छाड़ेन्हि गिरि तरु जूह।।66।।<br />


]]></item>

        <item><![CDATA[
कुंभकरन रन रंग बिरुद्धा। सन्मुख चला काल जनु क्रुद्धा।।<br />
कोटि कोटि कपि धरि धरि खाई। जनु टीड़ी गिरि गुहाँ समाई।।<br />
कोटिन्ह गहि सरीर सन मर्दा। कोटिन्ह मीजि मिलव महि गर्दा।।<br />
मुख नासा श्रवनन्हि कीं बाटा। निसरि पराहिं भालु कपि ठाटा।।<br />
रन मद मत्त निसाचर दर्पा। बिस्व ग्रसिहि जनु एहि बिधि अर्पा।।<br />
मुरे सुभट सब फिरहिं न फेरे। सूझ न नयन सुनहिं नहिं टेरे।।<br />
कुंभकरन कपि फौज बिडारी। सुनि धाई रजनीचर धारी।।<br />
देखि राम बिकल कटकाई। रिपु अनीक नाना बिधि आई।।<br />
दो0-सुनु सुग्रीव बिभीषन अनुज सँभारेहु सैन।<br />
मैं देखउँ खल बल दलहि बोले राजिवनैन।।67।।<br />


]]></item>

        <item><![CDATA[
कर सारंग साजि कटि भाथा। अरि दल दलन चले रघुनाथा।।<br />
प्रथम कीन्ह प्रभु धनुष टँकोरा। रिपु दल बधिर भयउ सुनि सोरा।।<br />
सत्यसंध छाँड़े सर लच्छा। कालसर्प जनु चले सपच्छा।।<br />
जहँ तहँ चले बिपुल नाराचा। लगे कटन भट बिकट पिसाचा।।<br />
कटहिं चरन उर सिर भुजदंडा। बहुतक बीर होहिं सत खंडा।।<br />
घुर्मि घुर्मि घायल महि परहीं। उठि संभारि सुभट पुनि लरहीं।।<br />
लागत बान जलद जिमि गाजहीं। बहुतक देखी कठिन सर भाजहिं।।<br />
रुंड प्रचंड मुंड बिनु धावहिं। धरु धरु मारू मारु धुनि गावहिं।।<br />
दो0-छन महुँ प्रभु के सायकन्हि काटे बिकट पिसाच।<br />
पुनि रघुबीर निषंग महुँ प्रबिसे सब नाराच।।68।।<br />


]]></item>

        <item><![CDATA[
कुंभकरन मन दीख बिचारी। हति धन माझ निसाचर धारी।।<br />
भा अति क्रुद्ध महाबल बीरा। कियो मृगनायक नाद गँभीरा।।<br />
कोपि महीधर लेइ उपारी। डारइ जहँ मर्कट भट भारी।।<br />
आवत देखि सैल प्रभू भारे। सरन्हि काटि रज सम करि डारे।।।<br />
पुनि धनु तानि कोपि रघुनायक। छाँड़े अति कराल बहु सायक।।<br />
तनु महुँ प्रबिसि निसरि सर जाहीं। जिमि दामिनि घन माझ समाहीं।।<br />
सोनित स्त्रवत सोह तन कारे। जनु कज्जल गिरि गेरु पनारे।।<br />
बिकल बिलोकि भालु कपि धाए। बिहँसा जबहिं निकट कपि आए।।<br />
दो0-महानाद करि गर्जा कोटि कोटि गहि कीस।<br />
महि पटकइ गजराज इव सपथ करइ दससीस।।69।।<br />


]]></item>

        <item><![CDATA[
भागे भालु बलीमुख जूथा। बृकु बिलोकि जिमि मेष बरूथा।।<br />
चले भागि कपि भालु भवानी। बिकल पुकारत आरत बानी।।<br />
यह निसिचर दुकाल सम अहई। कपिकुल देस परन अब चहई।।<br />
कृपा बारिधर राम खरारी। पाहि पाहि प्रनतारति हारी।।<br />
सकरुन बचन सुनत भगवाना। चले सुधारि सरासन बाना।।<br />
राम सेन निज पाछैं घाली। चले सकोप महा बलसाली।।<br />
खैंचि धनुष सर सत संधाने। छूटे तीर सरीर समाने।।<br />
लागत सर धावा रिस भरा। कुधर डगमगत डोलति धरा।।<br />
लीन्ह एक तेहिं सैल उपाटी। रघुकुल तिलक भुजा सोइ काटी।।<br />
धावा बाम बाहु गिरि धारी। प्रभु सोउ भुजा काटि महि पारी।।<br />
काटें भुजा सोह खल कैसा। पच्छहीन मंदर गिरि जैसा।।<br />
उग्र बिलोकनि प्रभुहि बिलोका। ग्रसन चहत मानहुँ त्रेलोका।।<br />
दो0-करि चिक्कार घोर अति धावा बदनु पसारि।<br />
गगन सिद्ध सुर त्रासित हा हा हेति पुकारि।।70।।<br />


]]></item>

        <item><![CDATA[
सभय देव करुनानिधि जान्यो। श्रवन प्रजंत सरासनु तान्यो।।<br />
बिसिख निकर निसिचर मुख भरेऊ। तदपि महाबल भूमि न परेऊ।।<br />
सरन्हि भरा मुख सन्मुख धावा। काल त्रोन सजीव जनु आवा।।<br />
तब प्रभु कोपि तीब्र सर लीन्हा। धर ते भिन्न तासु सिर कीन्हा।।<br />
सो सिर परेउ दसानन आगें। बिकल भयउ जिमि फनि मनि त्यागें।।<br />
धरनि धसइ धर धाव प्रचंडा। तब प्रभु काटि कीन्ह दुइ खंडा।।<br />
परे भूमि जिमि नभ तें भूधर। हेठ दाबि कपि भालु निसाचर।।<br />
तासु तेज प्रभु बदन समाना। सुर मुनि सबहिं अचंभव माना।।<br />
सुर दुंदुभीं बजावहिं हरषहिं। अस्तुति करहिं सुमन बहु बरषहिं।।<br />
करि बिनती सुर सकल सिधाए। तेही समय देवरिषि आए।।<br />
गगनोपरि हरि गुन गन गाए। रुचिर बीररस प्रभु मन भाए।।<br />
बेगि हतहु खल कहि मुनि गए। राम समर महि सोभत भए।।<br />
छं0-संग्राम भूमि बिराज रघुपति अतुल बल कोसल धनी।<br />
श्रम बिंदु मुख राजीव लोचन अरुन तन सोनित कनी।।<br />
भुज जुगल फेरत सर सरासन भालु कपि चहु दिसि बने।<br />
कह दास तुलसी कहि न सक छबि सेष जेहि आनन घने।।<br />
दो0-निसिचर अधम मलाकर ताहि दीन्ह निज धाम।<br />
गिरिजा ते नर मंदमति जे न भजहिं श्रीराम।।71।।<br />


]]></item>

        <item><![CDATA[
दिन कें अंत फिरीं दोउ अनी। समर भई सुभटन्ह श्रम घनी।।<br />
राम कृपाँ कपि दल बल बाढ़ा। जिमि तृन पाइ लाग अति डाढ़ा।।<br />
छीजहिं निसिचर दिनु अरु राती। निज मुख कहें सुकृत जेहि भाँती।।<br />
बहु बिलाप दसकंधर करई। बंधु सीस पुनि पुनि उर धरई।।<br />
रोवहिं नारि हृदय हति पानी। तासु तेज बल बिपुल बखानी।।<br />
मेघनाद तेहि अवसर आयउ। कहि बहु कथा पिता समुझायउ।।<br />
देखेहु कालि मोरि मनुसाई। अबहिं बहुत का करौं बड़ाई।।<br />
इष्टदेव सैं बल रथ पायउँ। सो बल तात न तोहि देखायउँ।।<br />
एहि बिधि जल्पत भयउ बिहाना। चहुँ दुआर लागे कपि नाना।।<br />
इत कपि भालु काल सम बीरा। उत रजनीचर अति रनधीरा।।<br />
लरहिं सुभट निज निज जय हेतू। बरनि न जाइ समर खगकेतू।।<br />
दो0-मेघनाद मायामय रथ चढ़ि गयउ अकास।।<br />
गर्जेउ अट्टहास करि भइ कपि कटकहि त्रास।।72।।<br />


]]></item>

        <item><![CDATA[
सक्ति सूल तरवारि कृपाना। अस्त्र सस्त्र कुलिसायुध नाना।।<br />
डारह परसु परिघ पाषाना। लागेउ बृष्टि करै बहु बाना।।<br />
दस दिसि रहे बान नभ छाई। मानहुँ मघा मेघ झरि लाई।।<br />
धरु धरु मारु सुनिअ धुनि काना। जो मारइ तेहि कोउ न जाना।।<br />
गहि गिरि तरु अकास कपि धावहिं। देखहि तेहि न दुखित फिरि आवहिं।।<br />
अवघट घाट बाट गिरि कंदर। माया बल कीन्हेसि सर पंजर।।<br />
जाहिं कहाँ ब्याकुल भए बंदर। सुरपति बंदि परे जनु मंदर।।<br />
मारुतसुत अंगद नल नीला। कीन्हेसि बिकल सकल बलसीला।।<br />
पुनि लछिमन सुग्रीव बिभीषन। सरन्हि मारि कीन्हेसि जर्जर तन।।<br />
पुनि रघुपति सैं जूझे लागा। सर छाँड़इ होइ लागहिं नागा।।<br />
ब्याल पास बस भए खरारी। स्वबस अनंत एक अबिकारी।।<br />
नट इव कपट चरित कर नाना। सदा स्वतंत्र एक भगवाना।।<br />
रन सोभा लगि प्रभुहिं बँधायो। नागपास देवन्ह भय पायो।।<br />
दो0-गिरिजा जासु नाम जपि मुनि काटहिं भव पास।<br />
सो कि बंध तर आवइ ब्यापक बिस्व निवास।।73।।<br />


]]></item>

        <item><![CDATA[
चरित राम के सगुन भवानी। तर्कि न जाहिं बुद्धि बल बानी।।<br />
अस बिचारि जे तग्य बिरागी। रामहि भजहिं तर्क सब त्यागी।।<br />
ब्याकुल कटकु कीन्ह घननादा। पुनि भा प्रगट कहइ दुर्बादा।।<br />
जामवंत कह खल रहु ठाढ़ा। सुनि करि ताहि क्रोध अति बाढ़ा।।<br />
बूढ़ जानि सठ छाँड़ेउँ तोही। लागेसि अधम पचारै मोही।।<br />
अस कहि तरल त्रिसूल चलायो। जामवंत कर गहि सोइ धायो।।<br />
मारिसि मेघनाद कै छाती। परा भूमि घुर्मित सुरघाती।।<br />
पुनि रिसान गहि चरन फिरायौ। महि पछारि निज बल देखरायो।।<br />
बर प्रसाद सो मरइ न मारा। तब गहि पद लंका पर डारा।।<br />
इहाँ देवरिषि गरुड़ पठायो। राम समीप सपदि सो आयो।।<br />
दो0-खगपति सब धरि खाए माया नाग बरूथ।<br />
माया बिगत भए सब हरषे बानर जूथ। 74(क)।।<br />
गहि गिरि पादप उपल नख धाए कीस रिसाइ।<br />
चले तमीचर बिकलतर गढ़ पर चढ़े पराइ।।74(ख)।।<br />


]]></item>

        <item><![CDATA[
मेघनाद के मुरछा जागी। पितहि बिलोकि लाज अति लागी।।<br />
तुरत गयउ गिरिबर कंदरा। करौं अजय मख अस मन धरा।।<br />
इहाँ बिभीषन मंत्र बिचारा। सुनहु नाथ बल अतुल उदारा।।<br />
मेघनाद मख करइ अपावन। खल मायावी देव सतावन।।<br />
जौं प्रभु सिद्ध होइ सो पाइहि। नाथ बेगि पुनि जीति न जाइहि।।<br />
सुनि रघुपति अतिसय सुख माना। बोले अंगदादि कपि नाना।।<br />
लछिमन संग जाहु सब भाई। करहु बिधंस जग्य कर जाई।।<br />
तुम्ह लछिमन मारेहु रन ओही। देखि सभय सुर दुख अति मोही।।<br />
मारेहु तेहि बल बुद्धि उपाई। जेहिं छीजै निसिचर सुनु भाई।।<br />
जामवंत सुग्रीव बिभीषन। सेन समेत रहेहु तीनिउ जन।।<br />
जब रघुबीर दीन्हि अनुसासन। कटि निषंग कसि साजि सरासन।।<br />
प्रभु प्रताप उर धरि रनधीरा। बोले घन इव गिरा गँभीरा।।<br />
जौं तेहि आजु बधें बिनु आवौं। तौ रघुपति सेवक न कहावौं।।<br />
जौं सत संकर करहिं सहाई। तदपि हतउँ रघुबीर दोहाई।।<br />
दो0-रघुपति चरन नाइ सिरु चलेउ तुरंत अनंत।<br />
अंगद नील मयंद नल संग सुभट हनुमंत।।75।।<br />


]]></item>

        <item><![CDATA[
जाइ कपिन्ह सो देखा बैसा। आहुति देत रुधिर अरु भैंसा।।<br />
कीन्ह कपिन्ह सब जग्य बिधंसा। जब न उठइ तब करहिं प्रसंसा।।<br />
तदपि न उठइ धरेन्हि कच जाई। लातन्हि हति हति चले पराई।।<br />
लै त्रिसुल धावा कपि भागे। आए जहँ रामानुज आगे।।<br />
आवा परम क्रोध कर मारा। गर्ज घोर रव बारहिं बारा।।<br />
कोपि मरुतसुत अंगद धाए। हति त्रिसूल उर धरनि गिराए।।<br />
प्रभु कहँ छाँड़ेसि सूल प्रचंडा। सर हति कृत अनंत जुग खंडा।।<br />
उठि बहोरि मारुति जुबराजा। हतहिं कोपि तेहि घाउ न बाजा।।<br />
फिरे बीर रिपु मरइ न मारा। तब धावा करि घोर चिकारा।।<br />
आवत देखि क्रुद्ध जनु काला। लछिमन छाड़े बिसिख कराला।।<br />
देखेसि आवत पबि सम बाना। तुरत भयउ खल अंतरधाना।।<br />
बिबिध बेष धरि करइ लराई। कबहुँक प्रगट कबहुँ दुरि जाई।।<br />
देखि अजय रिपु डरपे कीसा। परम क्रुद्ध तब भयउ अहीसा।।<br />
लछिमन मन अस मंत्र दृढ़ावा। एहि पापिहि मैं बहुत खेलावा।।<br />
सुमिरि कोसलाधीस प्रतापा। सर संधान कीन्ह करि दापा।।<br />
छाड़ा बान माझ उर लागा। मरती बार कपटु सब त्यागा।।<br />
दो0-रामानुज कहँ रामु कहँ अस कहि छाँड़ेसि प्रान।<br />
धन्य धन्य तव जननी कह अंगद हनुमान।।76।।<br />


]]></item>

        <item><![CDATA[
बिनु प्रयास हनुमान उठायो। लंका द्वार राखि पुनि आयो।।<br />
तासु मरन सुनि सुर गंधर्बा। चढ़ि बिमान आए नभ सर्बा।।<br />
बरषि सुमन दुंदुभीं बजावहिं। श्रीरघुनाथ बिमल जसु गावहिं।।<br />
जय अनंत जय जगदाधारा। तुम्ह प्रभु सब देवन्हि निस्तारा।।<br />
अस्तुति करि सुर सिद्ध सिधाए। लछिमन कृपासिन्धु पहिं आए।।<br />
सुत बध सुना दसानन जबहीं। मुरुछित भयउ परेउ महि तबहीं।।<br />
मंदोदरी रुदन कर भारी। उर ताड़न बहु भाँति पुकारी।।<br />
नगर लोग सब ब्याकुल सोचा। सकल कहहिं दसकंधर पोचा।।<br />
दो0-तब दसकंठ बिबिध बिधि समुझाईं सब नारि।<br />
नस्वर रूप जगत सब देखहु हृदयँ बिचारि।।77।।<br />


]]></item>

        <item><![CDATA[
तिन्हहि ग्यान उपदेसा रावन। आपुन मंद कथा सुभ पावन।।<br />
पर उपदेस कुसल बहुतेरे। जे आचरहिं ते नर न घनेरे।।<br />
निसा सिरानि भयउ भिनुसारा। लगे भालु कपि चारिहुँ द्वारा।।<br />
सुभट बोलाइ दसानन बोला। रन सन्मुख जा कर मन डोला।।<br />
सो अबहीं बरु जाउ पराई। संजुग बिमुख भएँ न भलाई।।<br />
निज भुज बल मैं बयरु बढ़ावा। देहउँ उतरु जो रिपु चढ़ि आवा।।<br />
अस कहि मरुत बेग रथ साजा। बाजे सकल जुझाऊ बाजा।।<br />
चले बीर सब अतुलित बली। जनु कज्जल कै आँधी चली।।<br />
असगुन अमित होहिं तेहि काला। गनइ न भुजबल गर्ब बिसाला।।<br />
छं0-अति गर्ब गनइ न सगुन असगुन स्त्रवहिं आयुध हाथ ते।<br />
भट गिरत रथ ते बाजि गज चिक्करत भाजहिं साथ ते।।<br />
गोमाय गीध कराल खर रव स्वान बोलहिं अति घने।<br />
जनु कालदूत उलूक बोलहिं बचन परम भयावने।।<br />
दो0-ताहि कि संपति सगुन सुभ सपनेहुँ मन बिश्राम।<br />
भूत द्रोह रत मोहबस राम बिमुख रति काम।।78।।<br />


]]></item>

        <item><![CDATA[
चलेउ निसाचर कटकु अपारा। चतुरंगिनी अनी बहु धारा।।<br />
बिबिध भाँति बाहन रथ जाना। बिपुल बरन पताक ध्वज नाना।।<br />
चले मत्त गज जूथ घनेरे। प्राबिट जलद मरुत जनु प्रेरे।।<br />
बरन बरद बिरदैत निकाया। समर सूर जानहिं बहु माया।।<br />
अति बिचित्र बाहिनी बिराजी। बीर बसंत सेन जनु साजी।।<br />
चलत कटक दिगसिधुंर डगहीं। छुभित पयोधि कुधर डगमगहीं।।<br />
उठी रेनु रबि गयउ छपाई। मरुत थकित बसुधा अकुलाई।।<br />
पनव निसान घोर रव बाजहिं। प्रलय समय के घन जनु गाजहिं।।<br />
भेरि नफीरि बाज सहनाई। मारू राग सुभट सुखदाई।।<br />
केहरि नाद बीर सब करहीं। निज निज बल पौरुष उच्चरहीं।।<br />
कहइ दसानन सुनहु सुभट्टा। मर्दहु भालु कपिन्ह के ठट्टा।।<br />
हौं मारिहउँ भूप द्वौ भाई। अस कहि सन्मुख फौज रेंगाई।।<br />
यह सुधि सकल कपिन्ह जब पाई। धाए करि रघुबीर दोहाई।।<br />
छं0-धाए बिसाल कराल मर्कट भालु काल समान ते।<br />
मानहुँ सपच्छ उड़ाहिं भूधर बृंद नाना बान ते।।<br />
नख दसन सैल महाद्रुमायुध सबल संक न मानहीं।<br />
जय राम रावन मत्त गज मृगराज सुजसु बखानहीं।।<br />
दो0-दुहु दिसि जय जयकार करि निज निज जोरी जानि।<br />
भिरे बीर इत रामहि उत रावनहि बखानि।।79।।<br />


]]></item>

        <item><![CDATA[
रावनु रथी बिरथ रघुबीरा। देखि बिभीषन भयउ अधीरा।।<br />
अधिक प्रीति मन भा संदेहा। बंदि चरन कह सहित सनेहा।।<br />
नाथ न रथ नहिं तन पद त्राना। केहि बिधि जितब बीर बलवाना।।<br />
सुनहु सखा कह कृपानिधाना। जेहिं जय होइ सो स्यंदन आना।।<br />
सौरज धीरज तेहि रथ चाका। सत्य सील दृढ़ ध्वजा पताका।।<br />
बल बिबेक दम परहित घोरे। छमा कृपा समता रजु जोरे।।<br />
ईस भजनु सारथी सुजाना। बिरति चर्म संतोष कृपाना।।<br />
दान परसु बुधि सक्ति प्रचंड़ा। बर बिग्यान कठिन कोदंडा।।<br />
अमल अचल मन त्रोन समाना। सम जम नियम सिलीमुख नाना।।<br />
कवच अभेद बिप्र गुर पूजा। एहि सम बिजय उपाय न दूजा।।<br />
सखा धर्ममय अस रथ जाकें। जीतन कहँ न कतहुँ रिपु ताकें।।<br />
दो0-महा अजय संसार रिपु जीति सकइ सो बीर।<br />
जाकें अस रथ होइ दृढ़ सुनहु सखा मतिधीर।।80(क)।।<br />
सुनि प्रभु बचन बिभीषन हरषि गहे पद कंज।<br />
एहि मिस मोहि उपदेसेहु राम कृपा सुख पुंज।।80(ख)।।<br />
उत पचार दसकंधर इत अंगद हनुमान।<br />
लरत निसाचर भालु कपि करि निज निज प्रभु आन।।80(ग)।।<br />


]]></item>

        <item><![CDATA[
सुर ब्रह्मादि सिद्ध मुनि नाना। देखत रन नभ चढ़े बिमाना।।<br />
हमहू उमा रहे तेहि संगा। देखत राम चरित रन रंगा।।<br />
सुभट समर रस दुहु दिसि माते। कपि जयसील राम बल ताते।।<br />
एक एक सन भिरहिं पचारहिं। एकन्ह एक मर्दि महि पारहिं।।<br />
मारहिं काटहिं धरहिं पछारहिं। सीस तोरि सीसन्ह सन मारहिं।।<br />
उदर बिदारहिं भुजा उपारहिं। गहि पद अवनि पटकि भट डारहिं।।<br />
निसिचर भट महि गाड़हि भालू। ऊपर ढारि देहिं बहु बालू।।<br />
बीर बलिमुख जुद्ध बिरुद्धे। देखिअत बिपुल काल जनु क्रुद्धे।।<br />
छं0-क्रुद्धे कृतांत समान कपि तन स्त्रवत सोनित राजहीं।<br />
मर्दहिं निसाचर कटक भट बलवंत घन जिमि गाजहीं।।<br />
मारहिं चपेटन्हि डाटि दातन्ह काटि लातन्ह मीजहीं।<br />
चिक्करहिं मर्कट भालु छल बल करहिं जेहिं खल छीजहीं।।<br />
धरि गाल फारहिं उर बिदारहिं गल अँतावरि मेलहीं।<br />
प्रहलादपति जनु बिबिध तनु धरि समर अंगन खेलहीं।।<br />
धरु मारु काटु पछारु घोर गिरा गगन महि भरि रही।<br />
जय राम जो तृन ते कुलिस कर कुलिस ते कर तृन सही।।<br />
दो0-निज दल बिचलत देखेसि बीस भुजाँ दस चाप।<br />
रथ चढ़ि चलेउ दसानन फिरहु फिरहु करि दाप।।81।।<br />


]]></item>

        <item><![CDATA[
धायउ परम क्रुद्ध दसकंधर। सन्मुख चले हूह दै बंदर।।<br />
गहि कर पादप उपल पहारा। डारेन्हि ता पर एकहिं बारा।।<br />
लागहिं सैल बज्र तन तासू। खंड खंड होइ फूटहिं आसू।।<br />
चला न अचल रहा रथ रोपी। रन दुर्मद रावन अति कोपी।।<br />
इत उत झपटि दपटि कपि जोधा। मर्दै लाग भयउ अति क्रोधा।।<br />
चले पराइ भालु कपि नाना। त्राहि त्राहि अंगद हनुमाना।।<br />
पाहि पाहि रघुबीर गोसाई। यह खल खाइ काल की नाई।।<br />
तेहि देखे कपि सकल पराने। दसहुँ चाप सायक संधाने।।<br />
छं0-संधानि धनु सर निकर छाड़ेसि उरग जिमि उड़ि लागहीं।<br />
रहे पूरि सर धरनी गगन दिसि बिदसि कहँ कपि भागहीं।।<br />
भयो अति कोलाहल बिकल कपि दल भालु बोलहिं आतुरे।<br />
रघुबीर करुना सिंधु आरत बंधु जन रच्छक हरे।।<br />
दो0-निज दल बिकल देखि कटि कसि निषंग धनु हाथ।<br />
लछिमन चले क्रुद्ध होइ नाइ राम पद माथ।।82।।<br />


]]></item>

        <item><![CDATA[
रे खल का मारसि कपि भालू। मोहि बिलोकु तोर मैं कालू।।<br />
खोजत रहेउँ तोहि सुतघाती। आजु निपाति जुड़ावउँ छाती।।<br />
अस कहि छाड़ेसि बान प्रचंडा। लछिमन किए सकल सत खंडा।।<br />
कोटिन्ह आयुध रावन डारे। तिल प्रवान करि काटि निवारे।।<br />
पुनि निज बानन्ह कीन्ह प्रहारा। स्यंदनु भंजि सारथी मारा।।<br />
सत सत सर मारे दस भाला। गिरि सृंगन्ह जनु प्रबिसहिं ब्याला।।<br />
पुनि सत सर मारा उर माहीं। परेउ धरनि तल सुधि कछु नाहीं।।<br />
उठा प्रबल पुनि मुरुछा जागी। छाड़िसि ब्रह्म दीन्हि जो साँगी।।<br />
छं0-सो ब्रह्म दत्त प्रचंड सक्ति अनंत उर लागी सही।<br />
पर्यो बीर बिकल उठाव दसमुख अतुल बल महिमा रही।।<br />
ब्रह्मांड भवन बिराज जाकें एक सिर जिमि रज कनी।<br />
तेहि चह उठावन मूढ़ रावन जान नहिं त्रिभुअन धनी।।<br />
दो0-देखि पवनसुत धायउ बोलत बचन कठोर।<br />
आवत कपिहि हन्यो तेहिं मुष्टि प्रहार प्रघोर।।83।।<br />


]]></item>

        <item><![CDATA[
जानु टेकि कपि भूमि न गिरा। उठा सँभारि बहुत रिस भरा।।<br />
मुठिका एक ताहि कपि मारा। परेउ सैल जनु बज्र प्रहारा।।<br />
मुरुछा गै बहोरि सो जागा। कपि बल बिपुल सराहन लागा।।<br />
धिग धिग मम पौरुष धिग मोही। जौं तैं जिअत रहेसि सुरद्रोही।।<br />
अस कहि लछिमन कहुँ कपि ल्यायो। देखि दसानन बिसमय पायो।।<br />
कह रघुबीर समुझु जियँ भ्राता। तुम्ह कृतांत भच्छक सुर त्राता।।<br />
सुनत बचन उठि बैठ कृपाला। गई गगन सो सकति कराला।।<br />
पुनि कोदंड बान गहि धाए। रिपु सन्मुख अति आतुर आए।।<br />
छं0-आतुर बहोरि बिभंजि स्यंदन सूत हति ब्याकुल कियो।<br />
गिर् यो धरनि दसकंधर बिकलतर बान सत बेध्यो हियो।।<br />
सारथी दूसर घालि रथ तेहि तुरत लंका लै गयो।<br />
रघुबीर बंधु प्रताप पुंज बहोरि प्रभु चरनन्हि नयो।।<br />
दो0-उहाँ दसानन जागि करि करै लाग कछु जग्य।<br />
राम बिरोध बिजय चह सठ हठ बस अति अग्य।।84।।<br />


]]></item>

        <item><![CDATA[
इहाँ बिभीषन सब सुधि पाई। सपदि जाइ रघुपतिहि सुनाई।।<br />
नाथ करइ रावन एक जागा। सिद्ध भएँ नहिं मरिहि अभागा।।<br />
पठवहु नाथ बेगि भट बंदर। करहिं बिधंस आव दसकंधर।।<br />
प्रात होत प्रभु सुभट पठाए। हनुमदादि अंगद सब धाए।।<br />
कौतुक कूदि चढ़े कपि लंका। पैठे रावन भवन असंका।।<br />
जग्य करत जबहीं सो देखा। सकल कपिन्ह भा क्रोध बिसेषा।।<br />
रन ते निलज भाजि गृह आवा। इहाँ आइ बक ध्यान लगावा।।<br />
अस कहि अंगद मारा लाता। चितव न सठ स्वारथ मन राता।।<br />
छं0-नहिं चितव जब करि कोप कपि गहि दसन लातन्ह मारहीं।<br />
धरि केस नारि निकारि बाहेर तेऽतिदीन पुकारहीं।।<br />
तब उठेउ क्रुद्ध कृतांत सम गहि चरन बानर डारई।<br />
एहि बीच कपिन्ह बिधंस कृत मख देखि मन महुँ हारई।।<br />
दो0-जग्य बिधंसि कुसल कपि आए रघुपति पास।<br />
चलेउ निसाचर क्रुर्द्ध होइ त्यागि जिवन कै आस।।85।।<br />


]]></item>

        <item><![CDATA[
चलत होहिं अति असुभ भयंकर। बैठहिं गीध उड़ाइ सिरन्ह पर।।<br />
भयउ कालबस काहु न माना। कहेसि बजावहु जुद्ध निसाना।।<br />
चली तमीचर अनी अपारा। बहु गज रथ पदाति असवारा।।<br />
प्रभु सन्मुख धाए खल कैंसें। सलभ समूह अनल कहँ जैंसें।।<br />
इहाँ देवतन्ह अस्तुति कीन्ही। दारुन बिपति हमहि एहिं दीन्ही।।<br />
अब जनि राम खेलावहु एही। अतिसय दुखित होति बैदेही।।<br />
देव बचन सुनि प्रभु मुसकाना। उठि रघुबीर सुधारे बाना।<br />
जटा जूट दृढ़ बाँधै माथे। सोहहिं सुमन बीच बिच गाथे।।<br />
अरुन नयन बारिद तनु स्यामा। अखिल लोक लोचनाभिरामा।।<br />
कटितट परिकर कस्यो निषंगा। कर कोदंड कठिन सारंगा।।<br />
छं0-सारंग कर सुंदर निषंग सिलीमुखाकर कटि कस्यो।<br />
भुजदंड पीन मनोहरायत उर धरासुर पद लस्यो।।<br />
कह दास तुलसी जबहिं प्रभु सर चाप कर फेरन लगे।<br />
ब्रह्मांड दिग्गज कमठ अहि महि सिंधु भूधर डगमगे।।<br />
दो0-सोभा देखि हरषि सुर बरषहिं सुमन अपार।<br />
जय जय जय करुनानिधि छबि बल गुन आगार।।86।।<br />


]]></item>

        <item><![CDATA[
एहीं बीच निसाचर अनी। कसमसात आई अति घनी।<br />
देखि चले सन्मुख कपि भट्टा। प्रलयकाल के जनु घन घट्टा।।<br />
बहु कृपान तरवारि चमंकहिं। जनु दहँ दिसि दामिनीं दमंकहिं।।<br />
गज रथ तुरग चिकार कठोरा। गर्जहिं मनहुँ बलाहक घोरा।।<br />
कपि लंगूर बिपुल नभ छाए। मनहुँ इंद्रधनु उए सुहाए।।<br />
उठइ धूरि मानहुँ जलधारा। बान बुंद भै बृष्टि अपारा।।<br />
दुहुँ दिसि पर्बत करहिं प्रहारा। बज्रपात जनु बारहिं बारा।।<br />
रघुपति कोपि बान झरि लाई। घायल भै निसिचर समुदाई।।<br />
लागत बान बीर चिक्करहीं। घुर्मि घुर्मि जहँ तहँ महि परहीं।।<br />
स्त्रवहिं सैल जनु निर्झर भारी। सोनित सरि कादर भयकारी।।<br />
छं0-कादर भयंकर रुधिर सरिता चली परम अपावनी।<br />
दोउ कूल दल रथ रेत चक्र अबर्त बहति भयावनी।।<br />
जल जंतुगज पदचर तुरग खर बिबिध बाहन को गने।<br />
सर सक्ति तोमर सर्प चाप तरंग चर्म कमठ घने।।<br />
दो0-बीर परहिं जनु तीर तरु मज्जा बहु बह फेन।<br />
कादर देखि डरहिं तहँ सुभटन्ह के मन चेन।।87।।<br />


]]></item>

        <item><![CDATA[
मज्जहि भूत पिसाच बेताला। प्रमथ महा झोटिंग कराला।।<br />
काक कंक लै भुजा उड़ाहीं। एक ते छीनि एक लै खाहीं।।<br />
एक कहहिं ऐसिउ सौंघाई। सठहु तुम्हार दरिद्र न जाई।।<br />
कहँरत भट घायल तट गिरे। जहँ तहँ मनहुँ अर्धजल परे।।<br />
खैंचहिं गीध आँत तट भए। जनु बंसी खेलत चित दए।।<br />
बहु भट बहहिं चढ़े खग जाहीं। जनु नावरि खेलहिं सरि माहीं।।<br />
जोगिनि भरि भरि खप्पर संचहिं। भूत पिसाच बधू नभ नंचहिं।।<br />
भट कपाल करताल बजावहिं। चामुंडा नाना बिधि गावहिं।।<br />
जंबुक निकर कटक्कट कट्टहिं। खाहिं हुआहिं अघाहिं दपट्टहिं।।<br />
कोटिन्ह रुंड मुंड बिनु डोल्लहिं। सीस परे महि जय जय बोल्लहिं।।<br />
छं0-बोल्लहिं जो जय जय मुंड रुंड प्रचंड सिर बिनु धावहीं।<br />
खप्परिन्ह खग्ग अलुज्झि जुज्झहिं सुभट भटन्ह ढहावहीं।।<br />
बानर निसाचर निकर मर्दहिं राम बल दर्पित भए।<br />
संग्राम अंगन सुभट सोवहिं राम सर निकरन्हि हए।।<br />
दो0-रावन हृदयँ बिचारा भा निसिचर संघार।<br />
मैं अकेल कपि भालु बहु माया करौं अपार।।88।।<br />


]]></item>

        <item><![CDATA[
देवन्ह प्रभुहि पयादें देखा। उपजा उर अति छोभ बिसेषा।।<br />
सुरपति निज रथ तुरत पठावा। हरष सहित मातलि लै आवा।।<br />
तेज पुंज रथ दिब्य अनूपा। हरषि चढ़े कोसलपुर भूपा।।<br />
चंचल तुरग मनोहर चारी। अजर अमर मन सम गतिकारी।।<br />
रथारूढ़ रघुनाथहि देखी। धाए कपि बलु पाइ बिसेषी।।<br />
सही न जाइ कपिन्ह कै मारी। तब रावन माया बिस्तारी।।<br />
सो माया रघुबीरहि बाँची। लछिमन कपिन्ह सो मानी साँची।।<br />
देखी कपिन्ह निसाचर अनी। अनुज सहित बहु कोसलधनी।।<br />
छं0-बहु राम लछिमन देखि मर्कट भालु मन अति अपडरे।<br />
जनु चित्र लिखित समेत लछिमन जहँ सो तहँ चितवहिं खरे।।<br />
निज सेन चकित बिलोकि हँसि सर चाप सजि कोसल धनी।<br />
माया हरी हरि निमिष महुँ हरषी सकल मर्कट अनी।।<br />
दो0-बहुरि राम सब तन चितइ बोले बचन गँभीर।<br />
द्वंदजुद्ध देखहु सकल श्रमित भए अति बीर।।89।।<br />


]]></item>

        <item><![CDATA[
अस कहि रथ रघुनाथ चलावा। बिप्र चरन पंकज सिरु नावा।।<br />
तब लंकेस क्रोध उर छावा। गर्जत तर्जत सन्मुख धावा।।<br />
जीतेहु जे भट संजुग माहीं। सुनु तापस मैं तिन्ह सम नाहीं।।<br />
रावन नाम जगत जस जाना। लोकप जाकें बंदीखाना।।<br />
खर दूषन बिराध तुम्ह मारा। बधेहु ब्याध इव बालि बिचारा।।<br />
निसिचर निकर सुभट संघारेहु। कुंभकरन घननादहि मारेहु।।<br />
आजु बयरु सबु लेउँ निबाही। जौं रन भूप भाजि नहिं जाहीं।।<br />
आजु करउँ खलु काल हवाले। परेहु कठिन रावन के पाले।।<br />
सुनि दुर्बचन कालबस जाना। बिहँसि बचन कह कृपानिधाना।।<br />
सत्य सत्य सब तव प्रभुताई। जल्पसि जनि देखाउ मनुसाई।।<br />
छं0-जनि जल्पना करि सुजसु नासहि नीति सुनहि करहि छमा।<br />
संसार महँ पूरुष त्रिबिध पाटल रसाल पनस समा।।<br />
एक सुमनप्रद एक सुमन फल एक फलइ केवल लागहीं।<br />
एक कहहिं कहहिं करहिं अपर एक करहिं कहत न बागहीं।।<br />
दो0-राम बचन सुनि बिहँसा मोहि सिखावत ग्यान।<br />
बयरु करत नहिं तब डरे अब लागे प्रिय प्रान।।90।।<br />


]]></item>

        <item><![CDATA[
कहि दुर्बचन क्रुद्ध दसकंधर। कुलिस समान लाग छाँड़ै सर।।<br />
नानाकार सिलीमुख धाए। दिसि अरु बिदिस गगन महि छाए।।<br />
पावक सर छाँड़ेउ रघुबीरा। छन महुँ जरे निसाचर तीरा।।<br />
छाड़िसि तीब्र सक्ति खिसिआई। बान संग प्रभु फेरि चलाई।।<br />
कोटिक चक्र त्रिसूल पबारै। बिनु प्रयास प्रभु काटि निवारै।।<br />
निफल होहिं रावन सर कैसें। खल के सकल मनोरथ जैसें।।<br />
तब सत बान सारथी मारेसि। परेउ भूमि जय राम पुकारेसि।।<br />
राम कृपा करि सूत उठावा। तब प्रभु परम क्रोध कहुँ पावा।।<br />
छं0-भए क्रुद्ध जुद्ध बिरुद्ध रघुपति त्रोन सायक कसमसे।<br />
कोदंड धुनि अति चंड सुनि मनुजाद सब मारुत ग्रसे।।<br />
मँदोदरी उर कंप कंपति कमठ भू भूधर त्रसे।<br />
चिक्करहिं दिग्गज दसन गहि महि देखि कौतुक सुर हँसे।।<br />
दो0-तानेउ चाप श्रवन लगि छाँड़े बिसिख कराल।<br />
राम मारगन गन चले लहलहात जनु ब्याल।।91।।<br />


]]></item>

        <item><![CDATA[
चले बान सपच्छ जनु उरगा। प्रथमहिं हतेउ सारथी तुरगा।।<br />
रथ बिभंजि हति केतु पताका। गर्जा अति अंतर बल थाका।।<br />
तुरत आन रथ चढ़ि खिसिआना। अस्त्र सस्त्र छाँड़ेसि बिधि नाना।।<br />
बिफल होहिं सब उद्यम ताके। जिमि परद्रोह निरत मनसा के।।<br />
तब रावन दस सूल चलावा। बाजि चारि महि मारि गिरावा।।<br />
तुरग उठाइ कोपि रघुनायक। खैंचि सरासन छाँड़े सायक।।<br />
रावन सिर सरोज बनचारी। चलि रघुबीर सिलीमुख धारी।।<br />
दस दस बान भाल दस मारे। निसरि गए चले रुधिर पनारे।।<br />
स्त्रवत रुधिर धायउ बलवाना। प्रभु पुनि कृत धनु सर संधाना।।<br />
तीस तीर रघुबीर पबारे। भुजन्हि समेत सीस महि पारे।।<br />
काटतहीं पुनि भए नबीने। राम बहोरि भुजा सिर छीने।।<br />
प्रभु बहु बार बाहु सिर हए। कटत झटिति पुनि नूतन भए।।<br />
पुनि पुनि प्रभु काटत भुज सीसा। अति कौतुकी कोसलाधीसा।।<br />
रहे छाइ नभ सिर अरु बाहू। मानहुँ अमित केतु अरु राहू।।<br />
छं0-जनु राहु केतु अनेक नभ पथ स्त्रवत सोनित धावहीं।<br />
रघुबीर तीर प्रचंड लागहिं भूमि गिरन न पावहीं।।<br />
एक एक सर सिर निकर छेदे नभ उड़त इमि सोहहीं।<br />
जनु कोपि दिनकर कर निकर जहँ तहँ बिधुंतुद पोहहीं।।<br />
दो0-जिमि जिमि प्रभु हर तासु सिर तिमि तिमि होहिं अपार।<br />
सेवत बिषय बिबर्ध जिमि नित नित नूतन मार।।92।।<br />


]]></item>

        <item><![CDATA[
दसमुख देखि सिरन्ह कै बाढ़ी। बिसरा मरन भई रिस गाढ़ी।।<br />
गर्जेउ मूढ़ महा अभिमानी। धायउ दसहु सरासन तानी।।<br />
समर भूमि दसकंधर कोप्यो। बरषि बान रघुपति रथ तोप्यो।।<br />
दंड एक रथ देखि न परेऊ। जनु निहार महुँ दिनकर दुरेऊ।।<br />
हाहाकार सुरन्ह जब कीन्हा। तब प्रभु कोपि कारमुक लीन्हा।।<br />
सर निवारि रिपु के सिर काटे। ते दिसि बिदिस गगन महि पाटे।।<br />
काटे सिर नभ मारग धावहिं। जय जय धुनि करि भय उपजावहिं।।<br />
कहँ लछिमन सुग्रीव कपीसा। कहँ रघुबीर कोसलाधीसा।।<br />
छं0-कहँ रामु कहि सिर निकर धाए देखि मर्कट भजि चले।<br />
संधानि धनु रघुबंसमनि हँसि सरन्हि सिर बेधे भले।।<br />
सिर मालिका कर कालिका गहि बृंद बृंदन्हि बहु मिलीं।<br />
करि रुधिर सरि मज्जनु मनहुँ संग्राम बट पूजन चलीं।।<br />
दो0-पुनि दसकंठ क्रुद्ध होइ छाँड़ी सक्ति प्रचंड।<br />
चली बिभीषन सन्मुख मनहुँ काल कर दंड।।93।।<br />


]]></item>

        <item><![CDATA[
आवत देखि सक्ति अति घोरा। प्रनतारति भंजन पन मोरा।।<br />
तुरत बिभीषन पाछें मेला। सन्मुख राम सहेउ सोइ सेला।।<br />
लागि सक्ति मुरुछा कछु भई। प्रभु कृत खेल सुरन्ह बिकलई।।<br />
देखि बिभीषन प्रभु श्रम पायो। गहि कर गदा क्रुद्ध होइ धायो।।<br />
रे कुभाग्य सठ मंद कुबुद्धे। तैं सुर नर मुनि नाग बिरुद्धे।।<br />
सादर सिव कहुँ सीस चढ़ाए। एक एक के कोटिन्ह पाए।।<br />
तेहि कारन खल अब लगि बाँच्यो। अब तव कालु सीस पर नाच्यो।।<br />
राम बिमुख सठ चहसि संपदा। अस कहि हनेसि माझ उर गदा।।<br />
छं0-उर माझ गदा प्रहार घोर कठोर लागत महि पर् यो।<br />
दस बदन सोनित स्त्रवत पुनि संभारि धायो रिस भर् यो।।<br />
द्वौ भिरे अतिबल मल्लजुद्ध बिरुद्ध एकु एकहि हनै।<br />
रघुबीर बल दर्पित बिभीषनु घालि नहिं ता कहुँ गनै।।<br />
दो0-उमा बिभीषनु रावनहि सन्मुख चितव कि काउ।<br />
सो अब भिरत काल ज्यों श्रीरघुबीर प्रभाउ।।94।।<br />


]]></item>

        <item><![CDATA[
देखा श्रमित बिभीषनु भारी। धायउ हनूमान गिरि धारी।।<br />
रथ तुरंग सारथी निपाता। हृदय माझ तेहि मारेसि लाता।।<br />
ठाढ़ रहा अति कंपित गाता। गयउ बिभीषनु जहँ जनत्राता।।<br />
पुनि रावन कपि हतेउ पचारी। चलेउ गगन कपि पूँछ पसारी।।<br />
गहिसि पूँछ कपि सहित उड़ाना। पुनि फिरि भिरेउ प्रबल हनुमाना।।<br />
लरत अकास जुगल सम जोधा। एकहि एकु हनत करि क्रोधा।।<br />
सोहहिं नभ छल बल बहु करहीं। कज्जल गिरि सुमेरु जनु लरहीं।।<br />
बुधि बल निसिचर परइ न पार् यो। तब मारुत सुत प्रभु संभार् यो।।<br />
छं0-संभारि श्रीरघुबीर धीर पचारि कपि रावनु हन्यो।<br />
महि परत पुनि उठि लरत देवन्ह जुगल कहुँ जय जय भन्यो।।<br />
हनुमंत संकट देखि मर्कट भालु क्रोधातुर चले।<br />
रन मत्त रावन सकल सुभट प्रचंड भुज बल दलमले।।<br />
दो0-तब रघुबीर पचारे धाए कीस प्रचंड।<br />
कपि बल प्रबल देखि तेहिं कीन्ह प्रगट पाषंड।।95।।<br />


]]></item>

        <item><![CDATA[
अंतरधान भयउ छन एका। पुनि प्रगटे खल रूप अनेका।।<br />
रघुपति कटक भालु कपि जेते। जहँ तहँ प्रगट दसानन तेते।।<br />
देखे कपिन्ह अमित दससीसा। जहँ तहँ भजे भालु अरु कीसा।।<br />
भागे बानर धरहिं न धीरा। त्राहि त्राहि लछिमन रघुबीरा।।<br />
दहँ दिसि धावहिं कोटिन्ह रावन। गर्जहिं घोर कठोर भयावन।।<br />
डरे सकल सुर चले पराई। जय कै आस तजहु अब भाई।।<br />
सब सुर जिते एक दसकंधर। अब बहु भए तकहु गिरि कंदर।।<br />
रहे बिरंचि संभु मुनि ग्यानी। जिन्ह जिन्ह प्रभु महिमा कछु जानी।।<br />
छं0-जाना प्रताप ते रहे निर्भय कपिन्ह रिपु माने फुरे।<br />
चले बिचलि मर्कट भालु सकल कृपाल पाहि भयातुरे।।<br />
हनुमंत अंगद नील नल अतिबल लरत रन बाँकुरे।<br />
मर्दहिं दसानन कोटि कोटिन्ह कपट भू भट अंकुरे।।<br />
दो0-सुर बानर देखे बिकल हँस्यो कोसलाधीस।<br />
सजि सारंग एक सर हते सकल दससीस।।96।।<br />


]]></item>

        <item><![CDATA[
प्रभु छन महुँ माया सब काटी। जिमि रबि उएँ जाहिं तम फाटी।।<br />
रावनु एकु देखि सुर हरषे। फिरे सुमन बहु प्रभु पर बरषे।।<br />
भुज उठाइ रघुपति कपि फेरे। फिरे एक एकन्ह तब टेरे।।<br />
प्रभु बलु पाइ भालु कपि धाए। तरल तमकि संजुग महि आए।।<br />
अस्तुति करत देवतन्हि देखें। भयउँ एक मैं इन्ह के लेखें।।<br />
सठहु सदा तुम्ह मोर मरायल। अस कहि कोपि गगन पर धायल।।<br />
हाहाकार करत सुर भागे। खलहु जाहु कहँ मोरें आगे।।<br />
देखि बिकल सुर अंगद धायो। कूदि चरन गहि भूमि गिरायो।।<br />
छं0-गहि भूमि पार् यो लात मार् यो बालिसुत प्रभु पहिं गयो।<br />
संभारि उठि दसकंठ घोर कठोर रव गर्जत भयो।।<br />
करि दाप चाप चढ़ाइ दस संधानि सर बहु बरषई।<br />
किए सकल भट घायल भयाकुल देखि निज बल हरषई।।<br />
दो0-तब रघुपति रावन के सीस भुजा सर चाप।<br />
काटे बहुत बढ़े पुनि जिमि तीरथ कर पाप। 97।।<br />


]]></item>

        <item><![CDATA[
सिर भुज बाढ़ि देखि रिपु केरी। भालु कपिन्ह रिस भई घनेरी।।<br />
मरत न मूढ़ कटेउ भुज सीसा। धाए कोपि भालु भट कीसा।।<br />
बालितनय मारुति नल नीला। बानरराज दुबिद बलसीला।।<br />
बिटप महीधर करहिं प्रहारा। सोइ गिरि तरु गहि कपिन्ह सो मारा।।<br />
एक नखन्हि रिपु बपुष बिदारी। भअगि चलहिं एक लातन्ह मारी।।<br />
तब नल नील सिरन्हि चढ़ि गयऊ। नखन्हि लिलार बिदारत भयऊ।।<br />
रुधिर देखि बिषाद उर भारी। तिन्हहि धरन कहुँ भुजा पसारी।।<br />
गहे न जाहिं करन्हि पर फिरहीं। जनु जुग मधुप कमल बन चरहीं।।<br />
कोपि कूदि द्वौ धरेसि बहोरी। महि पटकत भजे भुजा मरोरी।।<br />
पुनि सकोप दस धनु कर लीन्हे। सरन्हि मारि घायल कपि कीन्हे।।<br />
हनुमदादि मुरुछित करि बंदर। पाइ प्रदोष हरष दसकंधर।।<br />
मुरुछित देखि सकल कपि बीरा। जामवंत धायउ रनधीरा।।<br />
संग भालु भूधर तरु धारी। मारन लगे पचारि पचारी।।<br />
भयउ क्रुद्ध रावन बलवाना। गहि पद महि पटकइ भट नाना।।<br />
देखि भालुपति निज दल घाता। कोपि माझ उर मारेसि लाता।।<br />
छं0-उर लात घात प्रचंड लागत बिकल रथ ते महि परा।<br />
गहि भालु बीसहुँ कर मनहुँ कमलन्हि बसे निसि मधुकरा।।<br />
मुरुछित बिलोकि बहोरि पद हति भालुपति प्रभु पहिं गयौ।<br />
निसि जानि स्यंदन घालि तेहि तब सूत जतनु करत भयो।।<br />
दो0-मुरुछा बिगत भालु कपि सब आए प्रभु पास।<br />
निसिचर सकल रावनहि घेरि रहे अति त्रास।।98।।<br />
मासपारायण, छब्बीसवाँ विश्राम<br />


]]></item>

        <item><![CDATA[
तेही निसि सीता पहिं जाई। त्रिजटा कहि सब कथा सुनाई।।<br />
सिर भुज बाढ़ि सुनत रिपु केरी। सीता उर भइ त्रास घनेरी।।<br />
मुख मलीन उपजी मन चिंता। त्रिजटा सन बोली तब सीता।।<br />
होइहि कहा कहसि किन माता। केहि बिधि मरिहि बिस्व दुखदाता।।<br />
रघुपति सर सिर कटेहुँ न मरई। बिधि बिपरीत चरित सब करई।।<br />
मोर अभाग्य जिआवत ओही। जेहिं हौ हरि पद कमल बिछोही।।<br />
जेहिं कृत कपट कनक मृग झूठा। अजहुँ सो दैव मोहि पर रूठा।।<br />
जेहिं बिधि मोहि दुख दुसह सहाए। लछिमन कहुँ कटु बचन कहाए।।<br />
रघुपति बिरह सबिष सर भारी। तकि तकि मार बार बहु मारी।।<br />
ऐसेहुँ दुख जो राख मम प्राना। सोइ बिधि ताहि जिआव न आना।।<br />
बहु बिधि कर बिलाप जानकी। करि करि सुरति कृपानिधान की।।<br />
कह त्रिजटा सुनु राजकुमारी। उर सर लागत मरइ सुरारी।।<br />
प्रभु ताते उर हतइ न तेही। एहि के हृदयँ बसति बैदेही।।<br />
छं0-एहि के हृदयँ बस जानकी जानकी उर मम बास है।<br />
मम उदर भुअन अनेक लागत बान सब कर नास है।।<br />
सुनि बचन हरष बिषाद मन अति देखि पुनि त्रिजटाँ कहा।<br />
अब मरिहि रिपु एहि बिधि सुनहि सुंदरि तजहि संसय महा।।<br />
दो0-काटत सिर होइहि बिकल छुटि जाइहि तव ध्यान।<br />
तब रावनहि हृदय महुँ मरिहहिं रामु सुजान।।99।।<br />


]]></item>

        <item><![CDATA[
अस कहि बहुत भाँति समुझाई। पुनि त्रिजटा निज भवन सिधाई।।<br />
राम सुभाउ सुमिरि बैदेही। उपजी बिरह बिथा अति तेही।।<br />
निसिहि ससिहि निंदति बहु भाँती। जुग सम भई सिराति न राती।।<br />
करति बिलाप मनहिं मन भारी। राम बिरहँ जानकी दुखारी।।<br />
जब अति भयउ बिरह उर दाहू। फरकेउ बाम नयन अरु बाहू।।<br />
सगुन बिचारि धरी मन धीरा। अब मिलिहहिं कृपाल रघुबीरा।।<br />
इहाँ अर्धनिसि रावनु जागा। निज सारथि सन खीझन लागा।।<br />
सठ रनभूमि छड़ाइसि मोही। धिग धिग अधम मंदमति तोही।।<br />
तेहिं पद गहि बहु बिधि समुझावा। भौरु भएँ रथ चढ़ि पुनि धावा।।<br />
सुनि आगवनु दसानन केरा। कपि दल खरभर भयउ घनेरा।।<br />
जहँ तहँ भूधर बिटप उपारी। धाए कटकटाइ भट भारी।।<br />
छं0-धाए जो मर्कट बिकट भालु कराल कर भूधर धरा।<br />
अति कोप करहिं प्रहार मारत भजि चले रजनीचरा।।<br />
बिचलाइ दल बलवंत कीसन्ह घेरि पुनि रावनु लियो।<br />
चहुँ दिसि चपेटन्हि मारि नखन्हि बिदारि तनु ब्याकुल कियो।।<br />
दो0-देखि महा मर्कट प्रबल रावन कीन्ह बिचार।<br />
अंतरहित होइ निमिष महुँ कृत माया बिस्तार।।100।।<br />


]]></item>

        <item><![CDATA[
छं0-जब कीन्ह तेहिं पाषंड। भए प्रगट जंतु प्रचंड।।<br />
बेताल भूत पिसाच। कर धरें धनु नाराच।।1।।<br />
जोगिनि गहें करबाल। एक हाथ मनुज कपाल।।<br />
करि सद्य सोनित पान। नाचहिं करहिं बहु गान।।2।।<br />
धरु मारु बोलहिं घोर। रहि पूरि धुनि चहुँ ओर।।<br />
मुख बाइ धावहिं खान। तब लगे कीस परान।।3।।<br />
जहँ जाहिं मर्कट भागि। तहँ बरत देखहिं आगि।।<br />
भए बिकल बानर भालु। पुनि लाग बरषै बालु।।4।।<br />
जहँ तहँ थकित करि कीस। गर्जेउ बहुरि दससीस।।<br />
लछिमन कपीस समेत। भए सकल बीर अचेत।।5।।<br />
हा राम हा रघुनाथ। कहि सुभट मीजहिं हाथ।।<br />
एहि बिधि सकल बल तोरि। तेहिं कीन्ह कपट बहोरि।।6।।<br />
प्रगटेसि बिपुल हनुमान। धाए गहे पाषान।।<br />
तिन्ह रामु घेरे जाइ। चहुँ दिसि बरूथ बनाइ।।7।।<br />
मारहु धरहु जनि जाइ। कटकटहिं पूँछ उठाइ।।<br />
दहँ दिसि लँगूर बिराज। तेहिं मध्य कोसलराज।।8।।<br />
छं0-तेहिं मध्य कोसलराज सुंदर स्याम तन सोभा लही।<br />
जनु इंद्रधनुष अनेक की बर बारि तुंग तमालही।।<br />
प्रभु देखि हरष बिषाद उर सुर बदत जय जय जय करी।<br />
रघुबीर एकहि तीर कोपि निमेष महुँ माया हरी।।1।।<br />
माया बिगत कपि भालु हरषे बिटप गिरि गहि सब फिरे।<br />
सर निकर छाड़े राम रावन बाहु सिर पुनि महि गिरे।।<br />
श्रीराम रावन समर चरित अनेक कल्प जो गावहीं।<br />
सत सेष सारद निगम कबि तेउ तदपि पार न पावहीं।।2।।<br />
दो0-ताके गुन गन कछु कहे जड़मति तुलसीदास।<br />
जिमि निज बल अनुरूप ते माछी उड़इ अकास।।101(क)।।<br />
काटे सिर भुज बार बहु मरत न भट लंकेस।<br />
प्रभु क्रीड़त सुर सिद्ध मुनि ब्याकुल देखि कलेस।।101(ख)।।<br />


]]></item>

        <item><![CDATA[
काटत बढ़हिं सीस समुदाई। जिमि प्रति लाभ लोभ अधिकाई।।<br />
मरइ न रिपु श्रम भयउ बिसेषा। राम बिभीषन तन तब देखा।।<br />
उमा काल मर जाकीं ईछा। सो प्रभु जन कर प्रीति परीछा।।<br />
सुनु सरबग्य चराचर नायक। प्रनतपाल सुर मुनि सुखदायक।।<br />
नाभिकुंड पियूष बस याकें। नाथ जिअत रावनु बल ताकें।।<br />
सुनत बिभीषन बचन कृपाला। हरषि गहे कर बान कराला।।<br />
असुभ होन लागे तब नाना। रोवहिं खर सृकाल बहु स्वाना।।<br />
बोलहि खग जग आरति हेतू। प्रगट भए नभ जहँ तहँ केतू।।<br />
दस दिसि दाह होन अति लागा। भयउ परब बिनु रबि उपरागा।।<br />
मंदोदरि उर कंपति भारी। प्रतिमा स्त्रवहिं नयन मग बारी।।<br />
छं0-प्रतिमा रुदहिं पबिपात नभ अति बात बह डोलति मही।<br />
बरषहिं बलाहक रुधिर कच रज असुभ अति सक को कही।।<br />
उतपात अमित बिलोकि नभ सुर बिकल बोलहि जय जए।<br />
सुर सभय जानि कृपाल रघुपति चाप सर जोरत भए।।<br />
दो0-खैचि सरासन श्रवन लगि छाड़े सर एकतीस।<br />
रघुनायक सायक चले मानहुँ काल फनीस।।102।।<br />


]]></item>

        <item><![CDATA[
सायक एक नाभि सर सोषा। अपर लगे भुज सिर करि रोषा।।<br />
लै सिर बाहु चले नाराचा। सिर भुज हीन रुंड महि नाचा।।<br />
धरनि धसइ धर धाव प्रचंडा। तब सर हति प्रभु कृत दुइ खंडा।।<br />
गर्जेउ मरत घोर रव भारी। कहाँ रामु रन हतौं पचारी।।<br />
डोली भूमि गिरत दसकंधर। छुभित सिंधु सरि दिग्गज भूधर।।<br />
धरनि परेउ द्वौ खंड बढ़ाई। चापि भालु मर्कट समुदाई।।<br />
मंदोदरि आगें भुज सीसा। धरि सर चले जहाँ जगदीसा।।<br />
प्रबिसे सब निषंग महु जाई। देखि सुरन्ह दुंदुभीं बजाई।।<br />
तासु तेज समान प्रभु आनन। हरषे देखि संभु चतुरानन।।<br />
जय जय धुनि पूरी ब्रह्मंडा। जय रघुबीर प्रबल भुजदंडा।।<br />
बरषहि सुमन देव मुनि बृंदा। जय कृपाल जय जयति मुकुंदा।।<br />
छं0-जय कृपा कंद मुकंद द्वंद हरन सरन सुखप्रद प्रभो।<br />
खल दल बिदारन परम कारन कारुनीक सदा बिभो।।<br />
सुर सुमन बरषहिं हरष संकुल बाज दुंदुभि गहगही।<br />
संग्राम अंगन राम अंग अनंग बहु सोभा लही।।<br />
सिर जटा मुकुट प्रसून बिच बिच अति मनोहर राजहीं।<br />
जनु नीलगिरि पर तड़ित पटल समेत उड़ुगन भ्राजहीं।।<br />
भुजदंड सर कोदंड फेरत रुधिर कन तन अति बने।<br />
जनु रायमुनीं तमाल पर बैठीं बिपुल सुख आपने।।<br />
दो0-कृपादृष्टि करि प्रभु अभय किए सुर बृंद।<br />
भालु कीस सब हरषे जय सुख धाम मुकंद।।103।।<br />


]]></item>

        <item><![CDATA[
पति सिर देखत मंदोदरी। मुरुछित बिकल धरनि खसि परी।।<br />
जुबति बृंद रोवत उठि धाईं। तेहि उठाइ रावन पहिं आई।।<br />
पति गति देखि ते करहिं पुकारा। छूटे कच नहिं बपुष सँभारा।।<br />
उर ताड़ना करहिं बिधि नाना। रोवत करहिं प्रताप बखाना।।<br />
तव बल नाथ डोल नित धरनी। तेज हीन पावक ससि तरनी।।<br />
सेष कमठ सहि सकहिं न भारा। सो तनु भूमि परेउ भरि छारा।।<br />
बरुन कुबेर सुरेस समीरा। रन सन्मुख धरि काहुँ न धीरा।।<br />
भुजबल जितेहु काल जम साईं। आजु परेहु अनाथ की नाईं।।<br />
जगत बिदित तुम्हारी प्रभुताई। सुत परिजन बल बरनि न जाई।।<br />
राम बिमुख अस हाल तुम्हारा। रहा न कोउ कुल रोवनिहारा।।<br />
तव बस बिधि प्रपंच सब नाथा। सभय दिसिप नित नावहिं माथा।।<br />
अब तव सिर भुज जंबुक खाहीं। राम बिमुख यह अनुचित नाहीं।।<br />
काल बिबस पति कहा न माना। अग जग नाथु मनुज करि जाना।।<br />
छं0-जान्यो मनुज करि दनुज कानन दहन पावक हरि स्वयं।<br />
जेहि नमत सिव ब्रह्मादि सुर पिय भजेहु नहिं करुनामयं।।<br />
आजन्म ते परद्रोह रत पापौघमय तव तनु अयं।<br />
तुम्हहू दियो निज धाम राम नमामि ब्रह्म निरामयं।।<br />
दो0-अहह नाथ रघुनाथ सम कृपासिंधु नहिं आन।<br />
जोगि बृंद दुर्लभ गति तोहि दीन्हि भगवान।।104।।<br />


]]></item>

        <item><![CDATA[
मंदोदरी बचन सुनि काना। सुर मुनि सिद्ध सबन्हि सुख माना।।<br />
अज महेस नारद सनकादी। जे मुनिबर परमारथबादी।।<br />
भरि लोचन रघुपतिहि निहारी। प्रेम मगन सब भए सुखारी।।<br />
रुदन करत देखीं सब नारी। गयउ बिभीषनु मन दुख भारी।।<br />
बंधु दसा बिलोकि दुख कीन्हा। तब प्रभु अनुजहि आयसु दीन्हा।।<br />
लछिमन तेहि बहु बिधि समुझायो। बहुरि बिभीषन प्रभु पहिं आयो।।<br />
कृपादृष्टि प्रभु ताहि बिलोका। करहु क्रिया परिहरि सब सोका।।<br />
कीन्हि क्रिया प्रभु आयसु मानी। बिधिवत देस काल जियँ जानी।।<br />
दो0-मंदोदरी आदि सब देइ तिलांजलि ताहि।<br />
भवन गई रघुपति गुन गन बरनत मन माहि।।105।।<br />


]]></item>

        <item><![CDATA[
आइ बिभीषन पुनि सिरु नायो। कृपासिंधु तब अनुज बोलायो।।<br />
तुम्ह कपीस अंगद नल नीला। जामवंत मारुति नयसीला।।<br />
सब मिलि जाहु बिभीषन साथा। सारेहु तिलक कहेउ रघुनाथा।।<br />
पिता बचन मैं नगर न आवउँ। आपु सरिस कपि अनुज पठावउँ।।<br />
तुरत चले कपि सुनि प्रभु बचना। कीन्ही जाइ तिलक की रचना।।<br />
सादर सिंहासन बैठारी। तिलक सारि अस्तुति अनुसारी।।<br />
जोरि पानि सबहीं सिर नाए। सहित बिभीषन प्रभु पहिं आए।।<br />
तब रघुबीर बोलि कपि लीन्हे। कहि प्रिय बचन सुखी सब कीन्हे।।<br />
छं0-किए सुखी कहि बानी सुधा सम बल तुम्हारें रिपु हयो।<br />
पायो बिभीषन राज तिहुँ पुर जसु तुम्हारो नित नयो।।<br />
मोहि सहित सुभ कीरति तुम्हारी परम प्रीति जो गाइहैं।<br />
संसार सिंधु अपार पार प्रयास बिनु नर पाइहैं।।<br />
दो0-प्रभु के बचन श्रवन सुनि नहिं अघाहिं कपि पुंज।<br />
बार बार सिर नावहिं गहहिं सकल पद कंज।।106।।<br />


]]></item>

        <item><![CDATA[
पुनि प्रभु बोलि लियउ हनुमाना। लंका जाहु कहेउ भगवाना।।<br />
समाचार जानकिहि सुनावहु। तासु कुसल लै तुम्ह चलि आवहु।।<br />
तब हनुमंत नगर महुँ आए। सुनि निसिचरी निसाचर धाए।।<br />
बहु प्रकार तिन्ह पूजा कीन्ही। जनकसुता देखाइ पुनि दीन्ही।।<br />
दूरहि ते प्रनाम कपि कीन्हा। रघुपति दूत जानकीं चीन्हा।।<br />
कहहु तात प्रभु कृपानिकेता। कुसल अनुज कपि सेन समेता।।<br />
सब बिधि कुसल कोसलाधीसा। मातु समर जीत्यो दससीसा।।<br />
अबिचल राजु बिभीषन पायो। सुनि कपि बचन हरष उर छायो।।<br />
छं0-अति हरष मन तन पुलक लोचन सजल कह पुनि पुनि रमा।<br />
का देउँ तोहि त्रेलोक महुँ कपि किमपि नहिं बानी समा।।<br />
सुनु मातु मैं पायो अखिल जग राजु आजु न संसयं।<br />
रन जीति रिपुदल बंधु जुत पस्यामि राममनामयं।।<br />
दो0-सुनु सुत सदगुन सकल तव हृदयँ बसहुँ हनुमंत।<br />
सानुकूल कोसलपति रहहुँ समेत अनंत।।107।।<br />


]]></item>

        <item><![CDATA[
अब सोइ जतन करहु तुम्ह ताता। देखौं नयन स्याम मृदु गाता।।<br />
तब हनुमान राम पहिं जाई। जनकसुता कै कुसल सुनाई।।<br />
सुनि संदेसु भानुकुलभूषन। बोलि लिए जुबराज बिभीषन।।<br />
मारुतसुत के संग सिधावहु। सादर जनकसुतहि लै आवहु।।<br />
तुरतहिं सकल गए जहँ सीता। सेवहिं सब निसिचरीं बिनीता।।<br />
बेगि बिभीषन तिन्हहि सिखायो। तिन्ह बहु बिधि मज्जन करवायो।।<br />
बहु प्रकार भूषन पहिराए। सिबिका रुचिर साजि पुनि ल्याए।।<br />
ता पर हरषि चढ़ी बैदेही। सुमिरि राम सुखधाम सनेही।।<br />
बेतपानि रच्छक चहुँ पासा। चले सकल मन परम हुलासा।।<br />
देखन भालु कीस सब आए। रच्छक कोपि निवारन धाए।।<br />
कह रघुबीर कहा मम मानहु। सीतहि सखा पयादें आनहु।।<br />
देखहुँ कपि जननी की नाईं। बिहसि कहा रघुनाथ गोसाई।।<br />
सुनि प्रभु बचन भालु कपि हरषे। नभ ते सुरन्ह सुमन बहु बरषे।।<br />
सीता प्रथम अनल महुँ राखी। प्रगट कीन्हि चह अंतर साखी।।<br />
दो0-तेहि कारन करुनानिधि कहे कछुक दुर्बाद।<br />
सुनत जातुधानीं सब लागीं करै बिषाद।।108।।<br />


]]></item>

        <item><![CDATA[
प्रभु के बचन सीस धरि सीता। बोली मन क्रम बचन पुनीता।।<br />
लछिमन होहु धरम के नेगी। पावक प्रगट करहु तुम्ह बेगी।।<br />
सुनि लछिमन सीता कै बानी। बिरह बिबेक धरम निति सानी।।<br />
लोचन सजल जोरि कर दोऊ। प्रभु सन कछु कहि सकत न ओऊ।।<br />
देखि राम रुख लछिमन धाए। पावक प्रगटि काठ बहु लाए।।<br />
पावक प्रबल देखि बैदेही। हृदयँ हरष नहिं भय कछु तेही।।<br />
जौं मन बच क्रम मम उर माहीं। तजि रघुबीर आन गति नाहीं।।<br />
तौ कृसानु सब कै गति जाना। मो कहुँ होउ श्रीखंड समाना।।<br />
छं0-श्रीखंड सम पावक प्रबेस कियो सुमिरि प्रभु मैथिली।<br />
जय कोसलेस महेस बंदित चरन रति अति निर्मली।।<br />
प्रतिबिंब अरु लौकिक कलंक प्रचंड पावक महुँ जरे।<br />
प्रभु चरित काहुँ न लखे नभ सुर सिद्ध मुनि देखहिं खरे।।1।।<br />
धरि रूप पावक पानि गहि श्री सत्य श्रुति जग बिदित जो।<br />
जिमि छीरसागर इंदिरा रामहि समर्पी आनि सो।।<br />
सो राम बाम बिभाग राजति रुचिर अति सोभा भली।<br />
नव नील नीरज निकट मानहुँ कनक पंकज की कली।।2।।<br />
दो0-बरषहिं सुमन हरषि सुन बाजहिं गगन निसान।<br />
गावहिं किंनर सुरबधू नाचहिं चढ़ीं बिमान।।109(क)।।<br />
जनकसुता समेत प्रभु सोभा अमित अपार।<br />
देखि भालु कपि हरषे जय रघुपति सुख सार।।109(ख)।।<br />


]]></item>

        <item><![CDATA[
तब रघुपति अनुसासन पाई। मातलि चलेउ चरन सिरु नाई।।<br />
आए देव सदा स्वारथी। बचन कहहिं जनु परमारथी।।<br />
दीन बंधु दयाल रघुराया। देव कीन्हि देवन्ह पर दाया।।<br />
बिस्व द्रोह रत यह खल कामी। निज अघ गयउ कुमारगगामी।।<br />
तुम्ह समरूप ब्रह्म अबिनासी। सदा एकरस सहज उदासी।।<br />
अकल अगुन अज अनघ अनामय। अजित अमोघसक्ति करुनामय।।<br />
मीन कमठ सूकर नरहरी। बामन परसुराम बपु धरी।।<br />
जब जब नाथ सुरन्ह दुखु पायो। नाना तनु धरि तुम्हइँ नसायो।।<br />
यह खल मलिन सदा सुरद्रोही। काम लोभ मद रत अति कोही।।<br />
अधम सिरोमनि तव पद पावा। यह हमरे मन बिसमय आवा।।<br />
हम देवता परम अधिकारी। स्वारथ रत प्रभु भगति बिसारी।।<br />
भव प्रबाहँ संतत हम परे। अब प्रभु पाहि सरन अनुसरे।।<br />
दो0-करि बिनती सुर सिद्ध सब रहे जहँ तहँ कर जोरि।<br />
अति सप्रेम तन पुलकि बिधि अस्तुति करत बहोरि।।110।।<br />


]]></item>

        <item><![CDATA[
छं0-जय राम सदा सुखधाम हरे। रघुनायक सायक चाप धरे।।<br />
भव बारन दारन सिंह प्रभो। गुन सागर नागर नाथ बिभो।।<br />
तन काम अनेक अनूप छबी। गुन गावत सिद्ध मुनींद्र कबी।।<br />
जसु पावन रावन नाग महा। खगनाथ जथा करि कोप गहा।।<br />
जन रंजन भंजन सोक भयं। गतक्रोध सदा प्रभु बोधमयं।।<br />
अवतार उदार अपार गुनं। महि भार बिभंजन ग्यानघनं।।<br />
अज ब्यापकमेकमनादि सदा। करुनाकर राम नमामि मुदा।।<br />
रघुबंस बिभूषन दूषन हा। कृत भूप बिभीषन दीन रहा।।<br />
गुन ग्यान निधान अमान अजं। नित राम नमामि बिभुं बिरजं।।<br />
भुजदंड प्रचंड प्रताप बलं। खल बृंद निकंद महा कुसलं।।<br />
बिनु कारन दीन दयाल हितं। छबि धाम नमामि रमा सहितं।।<br />
भव तारन कारन काज परं। मन संभव दारुन दोष हरं।।<br />
सर चाप मनोहर त्रोन धरं। जरजारुन लोचन भूपबरं।।<br />
सुख मंदिर सुंदर श्रीरमनं। मद मार मुधा ममता समनं।।<br />
अनवद्य अखंड न गोचर गो। सबरूप सदा सब होइ न गो।।<br />
इति बेद बदंति न दंतकथा। रबि आतप भिन्नमभिन्न जथा।।<br />
कृतकृत्य बिभो सब बानर ए। निरखंति तवानन सादर ए।।<br />
धिग जीवन देव सरीर हरे। तव भक्ति बिना भव भूलि परे।।<br />
अब दीन दयाल दया करिऐ। मति मोरि बिभेदकरी हरिऐ।।<br />
जेहि ते बिपरीत क्रिया करिऐ। दुख सो सुख मानि सुखी चरिऐ।।<br />
खल खंडन मंडन रम्य छमा। पद पंकज सेवित संभु उमा।।<br />
नृप नायक दे बरदानमिदं। चरनांबुज प्रेम सदा सुभदं।।<br />
दो0-बिनय कीन्हि चतुरानन प्रेम पुलक अति गात।<br />
सोभासिंधु बिलोकत लोचन नहीं अघात।।111।।<br />


]]></item>

        <item><![CDATA[
तेहि अवसर दसरथ तहँ आए। तनय बिलोकि नयन जल छाए।।<br />
अनुज सहित प्रभु बंदन कीन्हा। आसिरबाद पिताँ तब दीन्हा।।<br />
तात सकल तव पुन्य प्रभाऊ। जीत्यों अजय निसाचर राऊ।।<br />
सुनि सुत बचन प्रीति अति बाढ़ी। नयन सलिल रोमावलि ठाढ़ी।।<br />
रघुपति प्रथम प्रेम अनुमाना। चितइ पितहि दीन्हेउ दृढ़ ग्याना।।<br />
ताते उमा मोच्छ नहिं पायो। दसरथ भेद भगति मन लायो।।<br />
सगुनोपासक मोच्छ न लेहीं। तिन्ह कहुँ राम भगति निज देहीं।।<br />
बार बार करि प्रभुहि प्रनामा। दसरथ हरषि गए सुरधामा।।<br />
दो0-अनुज जानकी सहित प्रभु कुसल कोसलाधीस।<br />
सोभा देखि हरषि मन अस्तुति कर सुर ईस।।112।।<br />


]]></item>

        <item><![CDATA[
छं0-जय राम सोभा धाम। दायक प्रनत बिश्राम।।<br />
धृत त्रोन बर सर चाप। भुजदंड प्रबल प्रताप।।1।।<br />
जय दूषनारि खरारि। मर्दन निसाचर धारि।।<br />
यह दुष्ट मारेउ नाथ। भए देव सकल सनाथ।।2।।<br />
जय हरन धरनी भार। महिमा उदार अपार।।<br />
जय रावनारि कृपाल। किए जातुधान बिहाल।।3।।<br />
लंकेस अति बल गर्ब। किए बस्य सुर गंधर्ब।।<br />
मुनि सिद्ध नर खग नाग। हठि पंथ सब कें लाग।।4।।<br />
परद्रोह रत अति दुष्ट। पायो सो फलु पापिष्ट।।<br />
अब सुनहु दीन दयाल। राजीव नयन बिसाल।।5।।<br />
मोहि रहा अति अभिमान। नहिं कोउ मोहि समान।।<br />
अब देखि प्रभु पद कंज। गत मान प्रद दुख पुंज।।6।।<br />
कोउ ब्रह्म निर्गुन ध्याव। अब्यक्त जेहि श्रुति गाव।।<br />
मोहि भाव कोसल भूप। श्रीराम सगुन सरूप।।7।।<br />
बैदेहि अनुज समेत। मम हृदयँ करहु निकेत।।<br />
मोहि जानिए निज दास। दे भक्ति रमानिवास।।8।।<br />
दे भक्ति रमानिवास त्रास हरन सरन सुखदायकं।<br />
सुख धाम राम नमामि काम अनेक छबि रघुनायकं।।<br />
सुर बृंद रंजन द्वंद भंजन मनुज तनु अतुलितबलं।<br />
ब्रह्मादि संकर सेब्य राम नमामि करुना कोमलं।।<br />
दो0-अब करि कृपा बिलोकि मोहि आयसु देहु कृपाल।<br />
काह करौं सुनि प्रिय बचन बोले दीनदयाल।।113।।<br />


]]></item>

        <item><![CDATA[
सुनु सुरपति कपि भालु हमारे। परे भूमि निसचरन्हि जे मारे।।<br />
मम हित लागि तजे इन्ह प्राना। सकल जिआउ सुरेस सुजाना।।<br />
सुनु खगेस प्रभु कै यह बानी। अति अगाध जानहिं मुनि ग्यानी।।<br />
प्रभु सक त्रिभुअन मारि जिआई। केवल सक्रहि दीन्हि बड़ाई।।<br />
सुधा बरषि कपि भालु जिआए। हरषि उठे सब प्रभु पहिं आए।।<br />
सुधाबृष्टि भै दुहु दल ऊपर। जिए भालु कपि नहिं रजनीचर।।<br />
रामाकार भए तिन्ह के मन। मुक्त भए छूटे भव बंधन।।<br />
सुर अंसिक सब कपि अरु रीछा। जिए सकल रघुपति कीं ईछा।।<br />
राम सरिस को दीन हितकारी। कीन्हे मुकुत निसाचर झारी।।<br />
खल मल धाम काम रत रावन। गति पाई जो मुनिबर पाव न।।<br />
दो0-सुमन बरषि सब सुर चले चढ़ि चढ़ि रुचिर बिमान।<br />
देखि सुअवसरु प्रभु पहिं आयउ संभु सुजान।।114(क)।।<br />
परम प्रीति कर जोरि जुग नलिन नयन भरि बारि।<br />
पुलकित तन गदगद गिराँ बिनय करत त्रिपुरारि।।114(ख)।।<br />


]]></item>

        <item><![CDATA[
छं0-मामभिरक्षय रघुकुल नायक। धृत बर चाप रुचिर कर सायक।।<br />
मोह महा घन पटल प्रभंजन। संसय बिपिन अनल सुर रंजन।।1।।<br />
अगुन सगुन गुन मंदिर सुंदर। भ्रम तम प्रबल प्रताप दिवाकर।।<br />
काम क्रोध मद गज पंचानन। बसहु निरंतर जन मन कानन।।2।।<br />
बिषय मनोरथ पुंज कंज बन। प्रबल तुषार उदार पार मन।।<br />
भव बारिधि मंदर परमं दर। बारय तारय संसृति दुस्तर।।3।।<br />
स्याम गात राजीव बिलोचन। दीन बंधु प्रनतारति मोचन।।<br />
अनुज जानकी सहित निरंतर। बसहु राम नृप मम उर अंतर।।4।।<br />
मुनि रंजन महि मंडल मंडन। तुलसिदास प्रभु त्रास बिखंडन।।5।।<br />
दो0-नाथ जबहिं कोसलपुरीं होइहि तिलक तुम्हार।<br />
कृपासिंधु मैं आउब देखन चरित उदार।।115।।<br />


]]></item>

        <item><![CDATA[
करि बिनती जब संभु सिधाए। तब प्रभु निकट बिभीषनु आए।।<br />
नाइ चरन सिरु कह मृदु बानी। बिनय सुनहु प्रभु सारँगपानी।।<br />
सकुल सदल प्रभु रावन मार् यो। पावन जस त्रिभुवन बिस्तार् यो।।<br />
दीन मलीन हीन मति जाती। मो पर कृपा कीन्हि बहु भाँती।।<br />
अब जन गृह पुनीत प्रभु कीजे। मज्जनु करिअ समर श्रम छीजे।।<br />
देखि कोस मंदिर संपदा। देहु कृपाल कपिन्ह कहुँ मुदा।।<br />
सब बिधि नाथ मोहि अपनाइअ। पुनि मोहि सहित अवधपुर जाइअ।।<br />
सुनत बचन मृदु दीनदयाला। सजल भए द्वौ नयन बिसाला।।<br />
दो0-तोर कोस गृह मोर सब सत्य बचन सुनु भ्रात।<br />
भरत दसा सुमिरत मोहि निमिष कल्प सम जात।।116(क)।।<br />
तापस बेष गात कृस जपत निरंतर मोहि।<br />
देखौं बेगि सो जतनु करु सखा निहोरउँ तोहि।।116(ख)।।<br />
बीतें अवधि जाउँ जौं जिअत न पावउँ बीर।<br />
सुमिरत अनुज प्रीति प्रभु पुनि पुनि पुलक सरीर।।116(ग)।।<br />
करेहु कल्प भरि राजु तुम्ह मोहि सुमिरेहु मन माहिं।<br />
पुनि मम धाम पाइहहु जहाँ संत सब जाहिं।।116(घ)।।<br />


]]></item>

        <item><![CDATA[
सुनत बिभीषन बचन राम के। हरषि गहे पद कृपाधाम के।।<br />
बानर भालु सकल हरषाने। गहि प्रभु पद गुन बिमल बखाने।।<br />
बहुरि बिभीषन भवन सिधायो। मनि गन बसन बिमान भरायो।।<br />
लै पुष्पक प्रभु आगें राखा। हँसि करि कृपासिंधु तब भाषा।।<br />
चढ़ि बिमान सुनु सखा बिभीषन। गगन जाइ बरषहु पट भूषन।।<br />
नभ पर जाइ बिभीषन तबही। बरषि दिए मनि अंबर सबही।।<br />
जोइ जोइ मन भावइ सोइ लेहीं। मनि मुख मेलि डारि कपि देहीं।।<br />
हँसे रामु श्री अनुज समेता। परम कौतुकी कृपा निकेता।।<br />
दो0-मुनि जेहि ध्यान न पावहिं नेति नेति कह बेद।<br />
कृपासिंधु सोइ कपिन्ह सन करत अनेक बिनोद।।117(क)।।<br />
उमा जोग जप दान तप नाना मख ब्रत नेम।<br />
राम कृपा नहि करहिं तसि जसि निष्केवल प्रेम।।117(ख)।।<br />


]]></item>

        <item><![CDATA[
भालु कपिन्ह पट भूषन पाए। पहिरि पहिरि रघुपति पहिं आए।।<br />
नाना जिनस देखि सब कीसा। पुनि पुनि हँसत कोसलाधीसा।।<br />
चितइ सबन्हि पर कीन्हि दाया। बोले मृदुल बचन रघुराया।।<br />
तुम्हरें बल मैं रावनु मार् यो। तिलक बिभीषन कहँ पुनि सार् यो।।<br />
निज निज गृह अब तुम्ह सब जाहू। सुमिरेहु मोहि डरपहु जनि काहू।।<br />
सुनत बचन प्रेमाकुल बानर। जोरि पानि बोले सब सादर।।<br />
प्रभु जोइ कहहु तुम्हहि सब सोहा। हमरे होत बचन सुनि मोहा।।<br />
दीन जानि कपि किए सनाथा। तुम्ह त्रेलोक ईस रघुनाथा।।<br />
सुनि प्रभु बचन लाज हम मरहीं। मसक कहूँ खगपति हित करहीं।।<br />
देखि राम रुख बानर रीछा। प्रेम मगन नहिं गृह कै ईछा।।<br />
दो0-प्रभु प्रेरित कपि भालु सब राम रूप उर राखि।<br />
हरष बिषाद सहित चले बिनय बिबिध बिधि भाषि।।118(क)।।<br />
कपिपति नील रीछपति अंगद नल हनुमान।<br />
सहित बिभीषन अपर जे जूथप कपि बलवान।।118(ख)।।<br />
दो0- कहि न सकहिं कछु प्रेम बस भरि भरि लोचन बारि।<br />
सन्मुख चितवहिं राम तन नयन निमेष निवारि।।118(ग)।।<br />


]]></item>

        <item><![CDATA[
अतिसय प्रीति देख रघुराई। लिन्हे सकल बिमान चढ़ाई।।<br />
मन महुँ बिप्र चरन सिरु नायो। उत्तर दिसिहि बिमान चलायो।।<br />
चलत बिमान कोलाहल होई। जय रघुबीर कहइ सबु कोई।।<br />
सिंहासन अति उच्च मनोहर। श्री समेत प्रभु बैठै ता पर।।<br />
राजत रामु सहित भामिनी। मेरु सृंग जनु घन दामिनी।।<br />
रुचिर बिमानु चलेउ अति आतुर। कीन्ही सुमन बृष्टि हरषे सुर।।<br />
परम सुखद चलि त्रिबिध बयारी। सागर सर सरि निर्मल बारी।।<br />
सगुन होहिं सुंदर चहुँ पासा। मन प्रसन्न निर्मल नभ आसा।।<br />
कह रघुबीर देखु रन सीता। लछिमन इहाँ हत्यो इँद्रजीता।।<br />
हनूमान अंगद के मारे। रन महि परे निसाचर भारे।।<br />
कुंभकरन रावन द्वौ भाई। इहाँ हते सुर मुनि दुखदाई।।<br />
दो0-इहाँ सेतु बाँध्यो अरु थापेउँ सिव सुख धाम।<br />
सीता सहित कृपानिधि संभुहि कीन्ह प्रनाम।।119(क)।।<br />
जहँ जहँ कृपासिंधु बन कीन्ह बास बिश्राम।<br />
सकल देखाए जानकिहि कहे सबन्हि के नाम।।119(ख)।।<br />


]]></item>

        <item><![CDATA[
तुरत बिमान तहाँ चलि आवा। दंडक बन जहँ परम सुहावा।।<br />
कुंभजादि मुनिनायक नाना। गए रामु सब कें अस्थाना।।<br />
सकल रिषिन्ह सन पाइ असीसा। चित्रकूट आए जगदीसा।।<br />
तहँ करि मुनिन्ह केर संतोषा। चला बिमानु तहाँ ते चोखा।।<br />
बहुरि राम जानकिहि देखाई। जमुना कलि मल हरनि सुहाई।।<br />
पुनि देखी सुरसरी पुनीता। राम कहा प्रनाम करु सीता।।<br />
तीरथपति पुनि देखु प्रयागा। निरखत जन्म कोटि अघ भागा।।<br />
देखु परम पावनि पुनि बेनी। हरनि सोक हरि लोक निसेनी।।<br />
पुनि देखु अवधपुरी अति पावनि। त्रिबिध ताप भव रोग नसावनि।।।<br />
दो0-सीता सहित अवध कहुँ कीन्ह कृपाल प्रनाम।<br />
सजल नयन तन पुलकित पुनि पुनि हरषित राम।।120(क)।।<br />
पुनि प्रभु आइ त्रिबेनीं हरषित मज्जनु कीन्ह।<br />
कपिन्ह सहित बिप्रन्ह कहुँ दान बिबिध बिधि दीन्ह।।120(ख)।।<br />


]]></item>

        <item><![CDATA[
प्रभु हनुमंतहि कहा बुझाई। धरि बटु रूप अवधपुर जाई।।<br />
भरतहि कुसल हमारि सुनाएहु। समाचार लै तुम्ह चलि आएहु।।<br />
तुरत पवनसुत गवनत भयउ। तब प्रभु भरद्वाज पहिं गयऊ।।<br />
नाना बिधि मुनि पूजा कीन्ही। अस्तुती करि पुनि आसिष दीन्ही।।<br />
मुनि पद बंदि जुगल कर जोरी। चढ़ि बिमान प्रभु चले बहोरी।।<br />
इहाँ निषाद सुना प्रभु आए। नाव नाव कहँ लोग बोलाए।।<br />
सुरसरि नाघि जान तब आयो। उतरेउ तट प्रभु आयसु पायो।।<br />
तब सीताँ पूजी सुरसरी। बहु प्रकार पुनि चरनन्हि परी।।<br />
दीन्हि असीस हरषि मन गंगा। सुंदरि तव अहिवात अभंगा।।<br />
सुनत गुहा धायउ प्रेमाकुल। आयउ निकट परम सुख संकुल।।<br />
प्रभुहि सहित बिलोकि बैदेही। परेउ अवनि तन सुधि नहिं तेही।।<br />
प्रीति परम बिलोकि रघुराई। हरषि उठाइ लियो उर लाई।।<br />
छं0-लियो हृदयँ लाइ कृपा निधान सुजान रायँ रमापती।<br />
बैठारि परम समीप बूझी कुसल सो कर बीनती।<br />
अब कुसल पद पंकज बिलोकि बिरंचि संकर सेब्य जे।<br />
सुख धाम पूरनकाम राम नमामि राम नमामि ते।।1।।<br />
सब भाँति अधम निषाद सो हरि भरत ज्यों उर लाइयो।<br />
मतिमंद तुलसीदास सो प्रभु मोह बस बिसराइयो।।<br />
यह रावनारि चरित्र पावन राम पद रतिप्रद सदा।<br />
कामादिहर बिग्यानकर सुर सिद्ध मुनि गावहिं मुदा।।2।।<br />
दो0-समर बिजय रघुबीर के चरित जे सुनहिं सुजान।<br />
बिजय बिबेक बिभूति नित तिन्हहि देहिं भगवान।।121(क)।।<br />
यह कलिकाल मलायतन मन करि देखु बिचार।<br />
श्रीरघुनाथ नाम तजि नाहिन आन अधार।।121(ख)।।<br />
मासपारायण, सत्ताईसवाँ विश्राम<br />
&#8212;&#8212;&#8212;&#8212;&#8212;&#8212;-<br />
इति श्रीमद्रामचरितमानसे सकलकलिकलुषविध्वंसने<br />
षष्ठः सोपानः समाप्तः।<br />
(लंकाकाण्ड समाप्त)<br />


]]></item>


    </string-array>

    <string-array name="G">
        <item></item>
        <item><![CDATA[
<p> श्री गणेशाय नमः<br />
श्रीजानकीवल्लभो विजयते<br />
श्रीरामचरितमानस<br />
सप्तम सोपान<br />
(उत्तरकाण्ड)<span id="more-12"></span><br />
श्लोक<br />
केकीकण्ठाभनीलं सुरवरविलसद्विप्रपादाब्जचिह्नं<br />
शोभाढ्यं पीतवस्त्रं सरसिजनयनं सर्वदा सुप्रसन्नम्।<br />
पाणौ नाराचचापं कपिनिकरयुतं बन्धुना सेव्यमानं<br />
नौमीड्यं जानकीशं रघुवरमनिशं पुष्पकारूढरामम्।।1।।<br />
कोसलेन्द्रपदकञ्जमञ्जुलौ कोमलावजमहेशवन्दितौ।<br />
जानकीकरसरोजलालितौ चिन्तकस्य मनभृङ्गसड्गिनौ।।2।।<br />
कुन्दइन्दुदरगौरसुन्दरं अम्बिकापतिमभीष्टसिद्धिदम्।<br />
कारुणीककलकञ्जलोचनं नौमि शंकरमनंगमोचनम्।।3।।<br />
दो0-रहा एक दिन अवधि कर अति आरत पुर लोग।<br />
जहँ तहँ सोचहिं नारि नर कृस तन राम बियोग।।<br />
]]></item>
        <item><![CDATA[
सगुन होहिं सुंदर सकल मन प्रसन्न सब केर।<br />
प्रभु आगवन जनाव जनु नगर रम्य चहुँ फेर।।<br />
कौसल्यादि मातु सब मन अनंद अस होइ।<br />
आयउ प्रभु श्री अनुज जुत कहन चहत अब कोइ।।<br />
भरत नयन भुज दच्छिन फरकत बारहिं बार।<br />
जानि सगुन मन हरष अति लागे करन बिचार।।<br />
रहेउ एक दिन अवधि अधारा। समुझत मन दुख भयउ अपारा।।<br />
कारन कवन नाथ नहिं आयउ। जानि कुटिल किधौं मोहि बिसरायउ।।<br />
अहह धन्य लछिमन बड़भागी। राम पदारबिंदु अनुरागी।।<br />
कपटी कुटिल मोहि प्रभु चीन्हा। ताते नाथ संग नहिं लीन्हा।।<br />
जौं करनी समुझै प्रभु मोरी। नहिं निस्तार कलप सत कोरी।।<br />
जन अवगुन प्रभु मान न काऊ। दीन बंधु अति मृदुल सुभाऊ।।<br />
मोरि जियँ भरोस दृढ़ सोई। मिलिहहिं राम सगुन सुभ होई।।<br />
बीतें अवधि रहहि जौं प्राना। अधम कवन जग मोहि समाना।।<br />
दो0-राम बिरह सागर महँ भरत मगन मन होत।<br />
बिप्र रूप धरि पवन सुत आइ गयउ जनु पोत।।1(क)।।<br />
बैठि देखि कुसासन जटा मुकुट कृस गात।<br />
राम राम रघुपति जपत स्त्रवत नयन जलजात।।1(ख)।।<br />
]]></item>

        <item><![CDATA[


देखत हनूमान अति हरषेउ। पुलक गात लोचन जल बरषेउ।।<br />
मन महँ बहुत भाँति सुख मानी। बोलेउ श्रवन सुधा सम बानी।।<br />
जासु बिरहँ सोचहु दिन राती। रटहु निरंतर गुन गन पाँती।।<br />
रघुकुल तिलक सुजन सुखदाता। आयउ कुसल देव मुनि त्राता।।<br />
रिपु रन जीति सुजस सुर गावत। सीता सहित अनुज प्रभु आवत।।<br />
सुनत बचन बिसरे सब दूखा। तृषावंत जिमि पाइ पियूषा।।<br />
को तुम्ह तात कहाँ ते आए। मोहि परम प्रिय बचन सुनाए।।<br />
मारुत सुत मैं कपि हनुमाना। नामु मोर सुनु कृपानिधाना।।<br />
दीनबंधु रघुपति कर किंकर। सुनत भरत भेंटेउ उठि सादर।।<br />
मिलत प्रेम नहिं हृदयँ समाता। नयन स्त्रवत जल पुलकित गाता।।<br />
कपि तव दरस सकल दुख बीते। मिले आजु मोहि राम पिरीते।।<br />
बार बार बूझी कुसलाता। तो कहुँ देउँ काह सुनु भ्राता।।<br />
एहि संदेस सरिस जग माहीं। करि बिचार देखेउँ कछु नाहीं।।<br />
नाहिन तात उरिन मैं तोही। अब प्रभु चरित सुनावहु मोही।।<br />
तब हनुमंत नाइ पद माथा। कहे सकल रघुपति गुन गाथा।।<br />
कहु कपि कबहुँ कृपाल गोसाईं। सुमिरहिं मोहि दास की नाईं।।<br />
छं0-निज दास ज्यों रघुबंसभूषन कबहुँ मम सुमिरन कर् यो।<br />
सुनि भरत बचन बिनीत अति कपि पुलकित तन चरनन्हि पर् यो।।<br />
रघुबीर निज मुख जासु गुन गन कहत अग जग नाथ जो।<br />
काहे न होइ बिनीत परम पुनीत सदगुन सिंधु सो।।<br />
दो0-राम प्रान प्रिय नाथ तुम्ह सत्य बचन मम तात।<br />
पुनि पुनि मिलत भरत सुनि हरष न हृदयँ समात।।2(क)।।<br />
सो0-भरत चरन सिरु नाइ तुरित गयउ कपि राम पहिं।<br />
कही कुसल सब जाइ हरषि चलेउ प्रभु जान चढ़ि।।2(ख)।।<br />
]]></item>
        <item><![CDATA[
हरषि भरत कोसलपुर आए। समाचार सब गुरहि सुनाए।।<br />
पुनि मंदिर महँ बात जनाई। आवत नगर कुसल रघुराई।।<br />
सुनत सकल जननीं उठि धाईं। कहि प्रभु कुसल भरत समुझाई।।<br />
समाचार पुरबासिन्ह पाए। नर अरु नारि हरषि सब धाए।।<br />
दधि दुर्बा रोचन फल फूला। नव तुलसी दल मंगल मूला।।<br />
भरि भरि हेम थार भामिनी। गावत चलिं सिंधु सिंधुरगामिनी।।<br />
जे जैसेहिं तैसेहिं उटि धावहिं। बाल बृद्ध कहँ संग न लावहिं।।<br />
एक एकन्ह कहँ बूझहिं भाई। तुम्ह देखे दयाल रघुराई।।<br />
अवधपुरी प्रभु आवत जानी। भई सकल सोभा कै खानी।।<br />
बहइ सुहावन त्रिबिध समीरा। भइ सरजू अति निर्मल नीरा।।<br />
दो0-हरषित गुर परिजन अनुज भूसुर बृंद समेत।<br />
चले भरत मन प्रेम अति सन्मुख कृपानिकेत।।3(क)।।<br />
बहुतक चढ़ी अटारिन्ह निरखहिं गगन बिमान।<br />
देखि मधुर सुर हरषित करहिं सुमंगल गान।।3(ख)।।<br />
राका ससि रघुपति पुर सिंधु देखि हरषान।<br />
बढ़यो कोलाहल करत जनु नारि तरंग समान।।3(ग)।।<br />
]]></item>

        <item><![CDATA[



इहाँ भानुकुल कमल दिवाकर। कपिन्ह देखावत नगर मनोहर।।<br />
सुनु कपीस अंगद लंकेसा। पावन पुरी रुचिर यह देसा।।<br />
जद्यपि सब बैकुंठ बखाना। बेद पुरान बिदित जगु जाना।।<br />
अवधपुरी सम प्रिय नहिं सोऊ। यह प्रसंग जानइ कोउ कोऊ।।<br />
जन्मभूमि मम पुरी सुहावनि। उत्तर दिसि बह सरजू पावनि।।<br />
जा मज्जन ते बिनहिं प्रयासा। मम समीप नर पावहिं बासा।।<br />
अति प्रिय मोहि इहाँ के बासी। मम धामदा पुरी सुख रासी।।<br />
हरषे सब कपि सुनि प्रभु बानी। धन्य अवध जो राम बखानी।।<br />
दो0-आवत देखि लोग सब कृपासिंधु भगवान।<br />
नगर निकट प्रभु प्रेरेउ उतरेउ भूमि बिमान।।4(क)।।<br />
उतरि कहेउ प्रभु पुष्पकहि तुम्ह कुबेर पहिं जाहु।<br />
प्रेरित राम चलेउ सो हरषु बिरहु अति ताहु।।4(ख)।।<br />
]]></item>
        <item><![CDATA[

आए भरत संग सब लोगा। कृस तन श्रीरघुबीर बियोगा।।<br />
बामदेव बसिष्ठ मुनिनायक। देखे प्रभु महि धरि धनु सायक।।<br />
धाइ धरे गुर चरन सरोरुह। अनुज सहित अति पुलक तनोरुह।।<br />
भेंटि कुसल बूझी मुनिराया। हमरें कुसल तुम्हारिहिं दाया।।<br />
सकल द्विजन्ह मिलि नायउ माथा। धर्म धुरंधर रघुकुलनाथा।।<br />
गहे भरत पुनि प्रभु पद पंकज। नमत जिन्हहि सुर मुनि संकर अज।।<br />
परे भूमि नहिं उठत उठाए। बर करि कृपासिंधु उर लाए।।<br />
स्यामल गात रोम भए ठाढ़े। नव राजीव नयन जल बाढ़े।।<br />
छं0-राजीव लोचन स्त्रवत जल तन ललित पुलकावलि बनी।<br />
अति प्रेम हृदयँ लगाइ अनुजहि मिले प्रभु त्रिभुअन धनी।।<br />
प्रभु मिलत अनुजहि सोह मो पहिं जाति नहिं उपमा कही।<br />
जनु प्रेम अरु सिंगार तनु धरि मिले बर सुषमा लही।।1।।<br />
बूझत कृपानिधि कुसल भरतहि बचन बेगि न आवई।<br />
सुनु सिवा सो सुख बचन मन ते भिन्न जान जो पावई।।<br />
अब कुसल कौसलनाथ आरत जानि जन दरसन दियो।<br />
बूड़त बिरह बारीस कृपानिधान मोहि कर गहि लियो।।2।।<br />
दो0-पुनि प्रभु हरषि सत्रुहन भेंटे हृदयँ लगाइ।<br />
लछिमन भरत मिले तब परम प्रेम दोउ भाइ।।5।।<br />
]]></item>

        <item><![CDATA[


भरतानुज लछिमन पुनि भेंटे। दुसह बिरह संभव दुख मेटे।।<br />
सीता चरन भरत सिरु नावा। अनुज समेत परम सुख पावा।।<br />
प्रभु बिलोकि हरषे पुरबासी। जनित बियोग बिपति सब नासी।।<br />
प्रेमातुर सब लोग निहारी। कौतुक कीन्ह कृपाल खरारी।।<br />
अमित रूप प्रगटे तेहि काला। जथाजोग मिले सबहि कृपाला।।<br />
कृपादृष्टि रघुबीर बिलोकी। किए सकल नर नारि बिसोकी।।<br />
छन महिं सबहि मिले भगवाना। उमा मरम यह काहुँ न जाना।।<br />
एहि बिधि सबहि सुखी करि रामा। आगें चले सील गुन धामा।।<br />
कौसल्यादि मातु सब धाई। निरखि बच्छ जनु धेनु लवाई।।<br />
छं0-जनु धेनु बालक बच्छ तजि गृहँ चरन बन परबस गईं।<br />
दिन अंत पुर रुख स्त्रवत थन हुंकार करि धावत भई।।<br />
अति प्रेम सब मातु भेटीं बचन मृदु बहुबिधि कहे।<br />
गइ बिषम बियोग भव तिन्ह हरष सुख अगनित लहे।।<br />
दो0-भेटेउ तनय सुमित्राँ राम चरन रति जानि।<br />
रामहि मिलत कैकेई हृदयँ बहुत सकुचानि।।6(क)।।<br />
लछिमन सब मातन्ह मिलि हरषे आसिष पाइ।<br />
कैकेइ कहँ पुनि पुनि मिले मन कर छोभु न जाइ।।6।।<br />


]]></item>
        <item><![CDATA[
सासुन्ह सबनि मिली बैदेही। चरनन्हि लागि हरषु अति तेही।।<br />
देहिं असीस बूझि कुसलाता। होइ अचल तुम्हार अहिवाता।।<br />
सब रघुपति मुख कमल बिलोकहिं। मंगल जानि नयन जल रोकहिं।।<br />
कनक थार आरति उतारहिं। बार बार प्रभु गात निहारहिं।।<br />
नाना भाँति निछावरि करहीं। परमानंद हरष उर भरहीं।।<br />
कौसल्या पुनि पुनि रघुबीरहि। चितवति कृपासिंधु रनधीरहि।।<br />
हृदयँ बिचारति बारहिं बारा। कवन भाँति लंकापति मारा।।<br />
अति सुकुमार जुगल मेरे बारे। निसिचर सुभट महाबल भारे।।<br />
दो0-लछिमन अरु सीता सहित प्रभुहि बिलोकति मातु।<br />
परमानंद मगन मन पुनि पुनि पुलकित गातु।।7।।<br />

]]></item>

        <item><![CDATA[



लंकापति कपीस नल नीला। जामवंत अंगद सुभसीला।।<br />
हनुमदादि सब बानर बीरा। धरे मनोहर मनुज सरीरा।।<br />
भरत सनेह सील ब्रत नेमा। सादर सब बरनहिं अति प्रेमा।।<br />
देखि नगरबासिन्ह कै रीती। सकल सराहहि प्रभु पद प्रीती।।<br />
पुनि रघुपति सब सखा बोलाए। मुनि पद लागहु सकल सिखाए।।<br />
गुर बसिष्ट कुलपूज्य हमारे। इन्ह की कृपाँ दनुज रन मारे।।<br />
ए सब सखा सुनहु मुनि मेरे। भए समर सागर कहँ बेरे।।<br />
मम हित लागि जन्म इन्ह हारे। भरतहु ते मोहि अधिक पिआरे।।<br />
सुनि प्रभु बचन मगन सब भए। निमिष निमिष उपजत सुख नए।।<br />
दो0-कौसल्या के चरनन्हि पुनि तिन्ह नायउ माथ।।<br />
आसिष दीन्हे हरषि तुम्ह प्रिय मम जिमि रघुनाथ।।8(क)।।<br />
सुमन बृष्टि नभ संकुल भवन चले सुखकंद।<br />
चढ़ी अटारिन्ह देखहिं नगर नारि नर बृंद।।8(ख)।।<br />
]]></item>
        <item><![CDATA[

कंचन कलस बिचित्र सँवारे। सबहिं धरे सजि निज निज द्वारे।।<br />
बंदनवार पताका केतू। सबन्हि बनाए मंगल हेतू।।<br />
बीथीं सकल सुगंध सिंचाई। गजमनि रचि बहु चौक पुराई।।<br />
नाना भाँति सुमंगल साजे। हरषि नगर निसान बहु बाजे।।<br />
जहँ तहँ नारि निछावर करहीं। देहिं असीस हरष उर भरहीं।।<br />
कंचन थार आरती नाना। जुबती सजें करहिं सुभ गाना।।<br />
करहिं आरती आरतिहर कें। रघुकुल कमल बिपिन दिनकर कें।।<br />
पुर सोभा संपति कल्याना। निगम सेष सारदा बखाना।।<br />
तेउ यह चरित देखि ठगि रहहीं। उमा तासु गुन नर किमि कहहीं।।<br />
दो0-नारि कुमुदिनीं अवध सर रघुपति बिरह दिनेस।<br />
अस्त भएँ बिगसत भईं निरखि राम राकेस।।9(क)।।<br />
होहिं सगुन सुभ बिबिध बिधि बाजहिं गगन निसान।<br />
पुर नर नारि सनाथ करि भवन चले भगवान।।9(ख)।।<br />

]]></item>

        <item><![CDATA[



प्रभु जानी कैकेई लजानी। प्रथम तासु गृह गए भवानी।।<br />
ताहि प्रबोधि बहुत सुख दीन्हा। पुनि निज भवन गवन हरि कीन्हा।।<br />
कृपासिंधु जब मंदिर गए। पुर नर नारि सुखी सब भए।।<br />
गुर बसिष्ट द्विज लिए बुलाई। आजु सुघरी सुदिन समुदाई।।<br />
सब द्विज देहु हरषि अनुसासन। रामचंद्र बैठहिं सिंघासन।।<br />
मुनि बसिष्ट के बचन सुहाए। सुनत सकल बिप्रन्ह अति भाए।।<br />
कहहिं बचन मृदु बिप्र अनेका। जग अभिराम राम अभिषेका।।<br />
अब मुनिबर बिलंब नहिं कीजे। महाराज कहँ तिलक करीजै।।<br />
दो0-तब मुनि कहेउ सुमंत्र सन सुनत चलेउ हरषाइ।<br />
रथ अनेक बहु बाजि गज तुरत सँवारे जाइ।।10(क)।।<br />
जहँ तहँ धावन पठइ पुनि मंगल द्रब्य मगाइ।<br />
हरष समेत बसिष्ट पद पुनि सिरु नायउ आइ।।10(ख)।।<br />
नवान्हपारायण, आठवाँ विश्राम<br />


]]></item>
        <item><![CDATA[
अवधपुरी अति रुचिर बनाई। देवन्ह सुमन बृष्टि झरि लाई।।<br />
राम कहा सेवकन्ह बुलाई। प्रथम सखन्ह अन्हवावहु जाई।।<br />
सुनत बचन जहँ तहँ जन धाए। सुग्रीवादि तुरत अन्हवाए।।<br />
पुनि करुनानिधि भरतु हँकारे। निज कर राम जटा निरुआरे।।<br />
अन्हवाए प्रभु तीनिउ भाई। भगत बछल कृपाल रघुराई।।<br />
भरत भाग्य प्रभु कोमलताई। सेष कोटि सत सकहिं न गाई।।<br />
पुनि निज जटा राम बिबराए। गुर अनुसासन मागि नहाए।।<br />
करि मज्जन प्रभु भूषन साजे। अंग अनंग देखि सत लाजे।।<br />
दो0-सासुन्ह सादर जानकिहि मज्जन तुरत कराइ।<br />
दिब्य बसन बर भूषन अँग अँग सजे बनाइ।।11(क)।।<br />
राम बाम दिसि सोभति रमा रूप गुन खानि।<br />
देखि मातु सब हरषीं जन्म सुफल निज जानि।।11(ख)।।<br />
सुनु खगेस तेहि अवसर ब्रह्मा सिव मुनि बृंद।<br />
चढ़ि बिमान आए सब सुर देखन सुखकंद।।11(ग)।।<br />
]]></item>

        <item><![CDATA[



प्रभु बिलोकि मुनि मन अनुरागा। तुरत दिब्य सिंघासन मागा।।<br />
रबि सम तेज सो बरनि न जाई। बैठे राम द्विजन्ह सिरु नाई।।<br />
जनकसुता समेत रघुराई। पेखि प्रहरषे मुनि समुदाई।।<br />
बेद मंत्र तब द्विजन्ह उचारे। नभ सुर मुनि जय जयति पुकारे।।<br />
प्रथम तिलक बसिष्ट मुनि कीन्हा। पुनि सब बिप्रन्ह आयसु दीन्हा।।<br />
सुत बिलोकि हरषीं महतारी। बार बार आरती उतारी।।<br />
बिप्रन्ह दान बिबिध बिधि दीन्हे। जाचक सकल अजाचक कीन्हे।।<br />
सिंघासन पर त्रिभुअन साई। देखि सुरन्ह दुंदुभीं बजाईं।।<br />
छं0-नभ दुंदुभीं बाजहिं बिपुल गंधर्ब किंनर गावहीं।<br />
नाचहिं अपछरा बृंद परमानंद सुर मुनि पावहीं।।<br />
भरतादि अनुज बिभीषनांगद हनुमदादि समेत ते।<br />
गहें छत्र चामर ब्यजन धनु असि चर्म सक्ति बिराजते।।1।।<br />
श्री सहित दिनकर बंस बूषन काम बहु छबि सोहई।<br />
नव अंबुधर बर गात अंबर पीत सुर मन मोहई।।<br />
मुकुटांगदादि बिचित्र भूषन अंग अंगन्हि प्रति सजे।<br />
अंभोज नयन बिसाल उर भुज धन्य नर निरखंति जे।।2।।<br />
दो0-वह सोभा समाज सुख कहत न बनइ खगेस।<br />
बरनहिं सारद सेष श्रुति सो रस जान महेस।।12(क)।।<br />
भिन्न भिन्न अस्तुति करि गए सुर निज निज धाम।<br />
बंदी बेष बेद तब आए जहँ श्रीराम।। 12(ख)।।<br />
प्रभु सर्बग्य कीन्ह अति आदर कृपानिधान।<br />
लखेउ न काहूँ मरम कछु लगे करन गुन गान।।12(ग)।।<br />


]]></item>
        <item><![CDATA[

छं0-जय सगुन निर्गुन रूप अनूप भूप सिरोमने।<br />
दसकंधरादि प्रचंड निसिचर प्रबल खल भुज बल हने।।<br />
अवतार नर संसार भार बिभंजि दारुन दुख दहे।<br />
जय प्रनतपाल दयाल प्रभु संजुक्त सक्ति नमामहे।।1।।<br />
तव बिषम माया बस सुरासुर नाग नर अग जग हरे।<br />
भव पंथ भ्रमत अमित दिवस निसि काल कर्म गुननि भरे।।<br />
जे नाथ करि करुना बिलोके त्रिबिधि दुख ते निर्बहे।<br />
भव खेद छेदन दच्छ हम कहुँ रच्छ राम नमामहे।।2।।<br />
जे ग्यान मान बिमत्त तव भव हरनि भक्ति न आदरी।<br />
ते पाइ सुर दुर्लभ पदादपि परत हम देखत हरी।।<br />
बिस्वास करि सब आस परिहरि दास तव जे होइ रहे।<br />
जपि नाम तव बिनु श्रम तरहिं भव नाथ सो समरामहे।।3।।<br />
जे चरन सिव अज पूज्य रज सुभ परसि मुनिपतिनी तरी।<br />
नख निर्गता मुनि बंदिता त्रेलोक पावनि सुरसरी।।<br />
ध्वज कुलिस अंकुस कंज जुत बन फिरत कंटक किन लहे।<br />
पद कंज द्वंद मुकुंद राम रमेस नित्य भजामहे।।4।।<br />
अब्यक्तमूलमनादि तरु त्वच चारि निगमागम भने।<br />
षट कंध साखा पंच बीस अनेक पर्न सुमन घने।।<br />
फल जुगल बिधि कटु मधुर बेलि अकेलि जेहि आश्रित रहे।<br />
पल्लवत फूलत नवल नित संसार बिटप नमामहे।।5।।<br />
जे ब्रह्म अजमद्वैतमनुभवगम्य मनपर ध्यावहीं।<br />
ते कहहुँ जानहुँ नाथ हम तव सगुन जस नित गावहीं।।<br />
करुनायतन प्रभु सदगुनाकर देव यह बर मागहीं।<br />
मन बचन कर्म बिकार तजि तव चरन हम अनुरागहीं।।6।।<br />
दो0-सब के देखत बेदन्ह बिनती कीन्हि उदार।<br />
अंतर्धान भए पुनि गए ब्रह्म आगार।।13(क)।।<br />
बैनतेय सुनु संभु तब आए जहँ रघुबीर।<br />
बिनय करत गदगद गिरा पूरित पुलक सरीर।।13(ख)।।<br />

]]></item>

        <item><![CDATA[



छं0- जय राम रमारमनं समनं। भव ताप भयाकुल पाहि जनं।।<br />
अवधेस सुरेस रमेस बिभो। सरनागत मागत पाहि प्रभो।।1।।<br />
दससीस बिनासन बीस भुजा। कृत दूरि महा महि भूरि रुजा।।<br />
रजनीचर बृंद पतंग रहे। सर पावक तेज प्रचंड दहे।।2।।<br />
महि मंडल मंडन चारुतरं। धृत सायक चाप निषंग बरं।।<br />
मद मोह महा ममता रजनी। तम पुंज दिवाकर तेज अनी।।3।।<br />
मनजात किरात निपात किए। मृग लोग कुभोग सरेन हिए।।<br />
हति नाथ अनाथनि पाहि हरे। बिषया बन पावँर भूलि परे।।4।।<br />
बहु रोग बियोगन्हि लोग हए। भवदंघ्रि निरादर के फल ए।।<br />
भव सिंधु अगाध परे नर ते। पद पंकज प्रेम न जे करते।।5।।<br />
अति दीन मलीन दुखी नितहीं। जिन्ह के पद पंकज प्रीति नहीं।।<br />
अवलंब भवंत कथा जिन्ह के।। प्रिय संत अनंत सदा तिन्ह कें।।6।।<br />
नहिं राग न लोभ न मान मदा।।तिन्ह कें सम बैभव वा बिपदा।।<br />
एहि ते तव सेवक होत मुदा। मुनि त्यागत जोग भरोस सदा।।7।।<br />
करि प्रेम निरंतर नेम लिएँ। पद पंकज सेवत सुद्ध हिएँ।।<br />
सम मानि निरादर आदरही। सब संत सुखी बिचरंति मही।।8।।<br />
मुनि मानस पंकज भृंग भजे। रघुबीर महा रनधीर अजे।।<br />
तव नाम जपामि नमामि हरी। भव रोग महागद मान अरी।।9।।<br />
गुन सील कृपा परमायतनं। प्रनमामि निरंतर श्रीरमनं।।<br />
रघुनंद निकंदय द्वंद्वघनं। महिपाल बिलोकय दीन जनं।।10।।<br />
दो0-बार बार बर मागउँ हरषि देहु श्रीरंग।<br />
पद सरोज अनपायनी भगति सदा सतसंग।।14(क)।।<br />
बरनि उमापति राम गुन हरषि गए कैलास।<br />
तब प्रभु कपिन्ह दिवाए सब बिधि सुखप्रद बास।।14(ख)।।<br />


]]></item>
        <item><![CDATA[

सुनु खगपति यह कथा पावनी। त्रिबिध ताप भव भय दावनी।।<br />
महाराज कर सुभ अभिषेका। सुनत लहहिं नर बिरति बिबेका।।<br />
जे सकाम नर सुनहिं जे गावहिं। सुख संपति नाना बिधि पावहिं।।<br />
सुर दुर्लभ सुख करि जग माहीं। अंतकाल रघुपति पुर जाहीं।।<br />
सुनहिं बिमुक्त बिरत अरु बिषई। लहहिं भगति गति संपति नई।।<br />
खगपति राम कथा मैं बरनी। स्वमति बिलास त्रास दुख हरनी।।<br />
बिरति बिबेक भगति दृढ़ करनी। मोह नदी कहँ सुंदर तरनी।।<br />
नित नव मंगल कौसलपुरी। हरषित रहहिं लोग सब कुरी।।<br />
नित नइ प्रीति राम पद पंकज। सबकें जिन्हहि नमत सिव मुनि अज।।<br />
मंगन बहु प्रकार पहिराए। द्विजन्ह दान नाना बिधि पाए।।<br />
दो0-ब्रह्मानंद मगन कपि सब कें प्रभु पद प्रीति।<br />
जात न जाने दिवस तिन्ह गए मास षट बीति।।15।।<br />

]]></item>

        <item><![CDATA[



बिसरे गृह सपनेहुँ सुधि नाहीं। जिमि परद्रोह संत मन माही।।<br />
तब रघुपति सब सखा बोलाए। आइ सबन्हि सादर सिरु नाए।।<br />
परम प्रीति समीप बैठारे। भगत सुखद मृदु बचन उचारे।।<br />
तुम्ह अति कीन्ह मोरि सेवकाई। मुख पर केहि बिधि करौं बड़ाई।।<br />
ताते मोहि तुम्ह अति प्रिय लागे। मम हित लागि भवन सुख त्यागे।।<br />
अनुज राज संपति बैदेही। देह गेह परिवार सनेही।।<br />
सब मम प्रिय नहिं तुम्हहि समाना। मृषा न कहउँ मोर यह बाना।।<br />
सब के प्रिय सेवक यह नीती। मोरें अधिक दास पर प्रीती।।<br />
दो0-अब गृह जाहु सखा सब भजेहु मोहि दृढ़ नेम।<br />
सदा सर्बगत सर्बहित जानि करेहु अति प्रेम।।16।।<br />


]]></item>

        <item><![CDATA[

सुनि प्रभु बचन मगन सब भए। को हम कहाँ बिसरि तन गए।।<br />
एकटक रहे जोरि कर आगे। सकहिं न कछु कहि अति अनुरागे।।<br />
परम प्रेम तिन्ह कर प्रभु देखा। कहा बिबिध बिधि ग्यान बिसेषा।।<br />
प्रभु सन्मुख कछु कहन न पारहिं। पुनि पुनि चरन सरोज निहारहिं।।<br />
तब प्रभु भूषन बसन मगाए। नाना रंग अनूप सुहाए।।<br />
सुग्रीवहि प्रथमहिं पहिराए। बसन भरत निज हाथ बनाए।।<br />
प्रभु प्रेरित लछिमन पहिराए। लंकापति रघुपति मन भाए।।<br />
अंगद बैठ रहा नहिं डोला। प्रीति देखि प्रभु ताहि न बोला।।<br />
दो0-जामवंत नीलादि सब पहिराए रघुनाथ।<br />
हियँ धरि राम रूप सब चले नाइ पद माथ।।17(क)।।<br />
तब अंगद उठि नाइ सिरु सजल नयन कर जोरि।<br />
अति बिनीत बोलेउ बचन मनहुँ प्रेम रस बोरि।।17(ख)।।<br />

]]></item>

        <item><![CDATA[



सुनु सर्बग्य कृपा सुख सिंधो। दीन दयाकर आरत बंधो।।<br />
मरती बेर नाथ मोहि बाली। गयउ तुम्हारेहि कोंछें घाली।।<br />
असरन सरन बिरदु संभारी। मोहि जनि तजहु भगत हितकारी।।<br />
मोरें तुम्ह प्रभु गुर पितु माता। जाउँ कहाँ तजि पद जलजाता।।<br />
तुम्हहि बिचारि कहहु नरनाहा। प्रभु तजि भवन काज मम काहा।।<br />
बालक ग्यान बुद्धि बल हीना। राखहु सरन नाथ जन दीना।।<br />
नीचि टहल गृह कै सब करिहउँ। पद पंकज बिलोकि भव तरिहउँ।।<br />
अस कहि चरन परेउ प्रभु पाही। अब जनि नाथ कहहु गृह जाही।।<br />
दो0-अंगद बचन बिनीत सुनि रघुपति करुना सींव।<br />
प्रभु उठाइ उर लायउ सजल नयन राजीव।।18(क)।।<br />
निज उर माल बसन मनि बालितनय पहिराइ।<br />
बिदा कीन्हि भगवान तब बहु प्रकार समुझाइ।।18(ख)।।<br />


]]></item>
        <item><![CDATA[

भरत अनुज सौमित्र समेता। पठवन चले भगत कृत चेता।।<br />
अंगद हृदयँ प्रेम नहिं थोरा। फिरि फिरि चितव राम कीं ओरा।।<br />
बार बार कर दंड प्रनामा। मन अस रहन कहहिं मोहि रामा।।<br />
राम बिलोकनि बोलनि चलनी। सुमिरि सुमिरि सोचत हँसि मिलनी।।<br />
प्रभु रुख देखि बिनय बहु भाषी। चलेउ हृदयँ पद पंकज राखी।।<br />
अति आदर सब कपि पहुँचाए। भाइन्ह सहित भरत पुनि आए।।<br />
तब सुग्रीव चरन गहि नाना। भाँति बिनय कीन्हे हनुमाना।।<br />
दिन दस करि रघुपति पद सेवा। पुनि तव चरन देखिहउँ देवा।।<br />
पुन्य पुंज तुम्ह पवनकुमारा। सेवहु जाइ कृपा आगारा।।<br />
अस कहि कपि सब चले तुरंता। अंगद कहइ सुनहु हनुमंता।।<br />
दो0-कहेहु दंडवत प्रभु सैं तुम्हहि कहउँ कर जोरि।<br />
बार बार रघुनायकहि सुरति कराएहु मोरि।।19(क)।।<br />
अस कहि चलेउ बालिसुत फिरि आयउ हनुमंत।<br />
तासु प्रीति प्रभु सन कहि मगन भए भगवंत।।!9(ख)।।<br />
कुलिसहु चाहि कठोर अति कोमल कुसुमहु चाहि।<br />
चित्त खगेस राम कर समुझि परइ कहु काहि।।19(ग)।।<br />

]]></item>

        <item><![CDATA[



पुनि कृपाल लियो बोलि निषादा। दीन्हे भूषन बसन प्रसादा।।<br />
जाहु भवन मम सुमिरन करेहू। मन क्रम बचन धर्म अनुसरेहू।।<br />
तुम्ह मम सखा भरत सम भ्राता। सदा रहेहु पुर आवत जाता।।<br />
बचन सुनत उपजा सुख भारी। परेउ चरन भरि लोचन बारी।।<br />
चरन नलिन उर धरि गृह आवा। प्रभु सुभाउ परिजनन्हि सुनावा।।<br />
रघुपति चरित देखि पुरबासी। पुनि पुनि कहहिं धन्य सुखरासी।।<br />
राम राज बैंठें त्रेलोका। हरषित भए गए सब सोका।।<br />
बयरु न कर काहू सन कोई। राम प्रताप बिषमता खोई।।<br />
दो0-बरनाश्रम निज निज धरम बनिरत बेद पथ लोग।<br />
चलहिं सदा पावहिं सुखहि नहिं भय सोक न रोग।।20।।<br />


]]></item>
        <item><![CDATA[

दैहिक दैविक भौतिक तापा। राम राज नहिं काहुहि ब्यापा।।<br />
सब नर करहिं परस्पर प्रीती। चलहिं स्वधर्म निरत श्रुति नीती।।<br />
चारिउ चरन धर्म जग माहीं। पूरि रहा सपनेहुँ अघ नाहीं।।<br />
राम भगति रत नर अरु नारी। सकल परम गति के अधिकारी।।<br />
अल्पमृत्यु नहिं कवनिउ पीरा। सब सुंदर सब बिरुज सरीरा।।<br />
नहिं दरिद्र कोउ दुखी न दीना। नहिं कोउ अबुध न लच्छन हीना।।<br />
सब निर्दंभ धर्मरत पुनी। नर अरु नारि चतुर सब गुनी।।<br />
सब गुनग्य पंडित सब ग्यानी। सब कृतग्य नहिं कपट सयानी।।<br />
दो0-राम राज नभगेस सुनु सचराचर जग माहिं।।<br />
काल कर्म सुभाव गुन कृत दुख काहुहि नाहिं।।21।।<br />

]]></item>

        <item><![CDATA[



भूमि सप्त सागर मेखला। एक भूप रघुपति कोसला।।<br />
भुअन अनेक रोम प्रति जासू। यह प्रभुता कछु बहुत न तासू।।<br />
सो महिमा समुझत प्रभु केरी। यह बरनत हीनता घनेरी।।<br />
सोउ महिमा खगेस जिन्ह जानी। फिरी एहिं चरित तिन्हहुँ रति मानी।।<br />
सोउ जाने कर फल यह लीला। कहहिं महा मुनिबर दमसीला।।<br />
राम राज कर सुख संपदा। बरनि न सकइ फनीस सारदा।।<br />
सब उदार सब पर उपकारी। बिप्र चरन सेवक नर नारी।।<br />
एकनारि ब्रत रत सब झारी। ते मन बच क्रम पति हितकारी।।<br />
दो0-दंड जतिन्ह कर भेद जहँ नर्तक नृत्य समाज।<br />
जीतहु मनहि सुनिअ अस रामचंद्र कें राज।।22।।<br />


]]></item>
        <item><![CDATA[

फूलहिं फरहिं सदा तरु कानन। रहहि एक सँग गज पंचानन।।<br />
खग मृग सहज बयरु बिसराई। सबन्हि परस्पर प्रीति बढ़ाई।।<br />
कूजहिं खग मृग नाना बृंदा। अभय चरहिं बन करहिं अनंदा।।<br />
सीतल सुरभि पवन बह मंदा। गूंजत अलि लै चलि मकरंदा।।<br />
लता बिटप मागें मधु चवहीं। मनभावतो धेनु पय स्त्रवहीं।।<br />
ससि संपन्न सदा रह धरनी। त्रेताँ भइ कृतजुग कै करनी।।<br />
प्रगटीं गिरिन्ह बिबिध मनि खानी। जगदातमा भूप जग जानी।।<br />
सरिता सकल बहहिं बर बारी। सीतल अमल स्वाद सुखकारी।।<br />
सागर निज मरजादाँ रहहीं। डारहिं रत्न तटन्हि नर लहहीं।।<br />
सरसिज संकुल सकल तड़ागा। अति प्रसन्न दस दिसा बिभागा।।<br />
दो0-बिधु महि पूर मयूखन्हि रबि तप जेतनेहि काज।<br />
मागें बारिद देहिं जल रामचंद्र के राज।।23।।<br />

]]></item>

        <item><![CDATA[



कोटिन्ह बाजिमेध प्रभु कीन्हे। दान अनेक द्विजन्ह कहँ दीन्हे।।<br />
श्रुति पथ पालक धर्म धुरंधर। गुनातीत अरु भोग पुरंदर।।<br />
पति अनुकूल सदा रह सीता। सोभा खानि सुसील बिनीता।।<br />
जानति कृपासिंधु प्रभुताई। सेवति चरन कमल मन लाई।।<br />
जद्यपि गृहँ सेवक सेवकिनी। बिपुल सदा सेवा बिधि गुनी।।<br />
निज कर गृह परिचरजा करई। रामचंद्र आयसु अनुसरई।।<br />
जेहि बिधि कृपासिंधु सुख मानइ। सोइ कर श्री सेवा बिधि जानइ।।<br />
कौसल्यादि सासु गृह माहीं। सेवइ सबन्हि मान मद नाहीं।।<br />
उमा रमा ब्रह्मादि बंदिता। जगदंबा संततमनिंदिता।।<br />
दो0-जासु कृपा कटाच्छु सुर चाहत चितव न सोइ।<br />
राम पदारबिंद रति करति सुभावहि खोइ।।24।।<br />


]]></item>
        <item><![CDATA[



सेवहिं सानकूल सब भाई। राम चरन रति अति अधिकाई।।<br />
प्रभु मुख कमल बिलोकत रहहीं। कबहुँ कृपाल हमहि कछु कहहीं।।<br />
राम करहिं भ्रातन्ह पर प्रीती। नाना भाँति सिखावहिं नीती।।<br />
हरषित रहहिं नगर के लोगा। करहिं सकल सुर दुर्लभ भोगा।।<br />
अहनिसि बिधिहि मनावत रहहीं। श्रीरघुबीर चरन रति चहहीं।।<br />
दुइ सुत सुन्दर सीताँ जाए। लव कुस बेद पुरानन्ह गाए।।<br />
दोउ बिजई बिनई गुन मंदिर। हरि प्रतिबिंब मनहुँ अति सुंदर।।<br />
दुइ दुइ सुत सब भ्रातन्ह केरे। भए रूप गुन सील घनेरे।।<br />
दो0-ग्यान गिरा गोतीत अज माया मन गुन पार।<br />
सोइ सच्चिदानंद घन कर नर चरित उदार।।25।।<br />
]]></item>
        <item><![CDATA[


प्रातकाल सरऊ करि मज्जन। बैठहिं सभाँ संग द्विज सज्जन।।<br />
बेद पुरान बसिष्ट बखानहिं। सुनहिं राम जद्यपि सब जानहिं।।<br />
अनुजन्ह संजुत भोजन करहीं। देखि सकल जननीं सुख भरहीं।।<br />
भरत सत्रुहन दोनउ भाई। सहित पवनसुत उपबन जाई।।<br />
बूझहिं बैठि राम गुन गाहा। कह हनुमान सुमति अवगाहा।।<br />
सुनत बिमल गुन अति सुख पावहिं। बहुरि बहुरि करि बिनय कहावहिं।।<br />
सब कें गृह गृह होहिं पुराना। रामचरित पावन बिधि नाना।।<br />
नर अरु नारि राम गुन गानहिं। करहिं दिवस निसि जात न जानहिं।।<br />
दो0-अवधपुरी बासिन्ह कर सुख संपदा समाज।<br />
सहस सेष नहिं कहि सकहिं जहँ नृप राम बिराज।।26।।<br />


]]></item>
        <item><![CDATA[



नारदादि सनकादि मुनीसा। दरसन लागि कोसलाधीसा।।<br />
दिन प्रति सकल अजोध्या आवहिं। देखि नगरु बिरागु बिसरावहिं।।<br />
जातरूप मनि रचित अटारीं। नाना रंग रुचिर गच ढारीं।।<br />
पुर चहुँ पास कोट अति सुंदर। रचे कँगूरा रंग रंग बर।।<br />
नव ग्रह निकर अनीक बनाई। जनु घेरी अमरावति आई।।<br />
महि बहु रंग रचित गच काँचा। जो बिलोकि मुनिबर मन नाचा।।<br />
धवल धाम ऊपर नभ चुंबत। कलस मनहुँ रबि ससि दुति निंदत।।<br />
बहु मनि रचित झरोखा भ्राजहिं। गृह गृह प्रति मनि दीप बिराजहिं।।<br />
छं0-मनि दीप राजहिं भवन भ्राजहिं देहरीं बिद्रुम रची।<br />
मनि खंभ भीति बिरंचि बिरची कनक मनि मरकत खची।।<br />
सुंदर मनोहर मंदिरायत अजिर रुचिर फटिक रचे।<br />
प्रति द्वार द्वार कपाट पुरट बनाइ बहु बज्रन्हि खचे।।<br />
दो0-चारु चित्रसाला गृह गृह प्रति लिखे बनाइ।<br />
राम चरित जे निरख मुनि ते मन लेहिं चोराइ।।27।।<br />


]]></item>
        <item><![CDATA[



सुमन बाटिका सबहिं लगाई। बिबिध भाँति करि जतन बनाई।।<br />
लता ललित बहु जाति सुहाई। फूलहिं सदा बंसत कि नाई।।<br />
गुंजत मधुकर मुखर मनोहर। मारुत त्रिबिध सदा बह सुंदर।।<br />
नाना खग बालकन्हि जिआए। बोलत मधुर उड़ात सुहाए।।<br />
मोर हंस सारस पारावत। भवननि पर सोभा अति पावत।।<br />
जहँ तहँ देखहिं निज परिछाहीं। बहु बिधि कूजहिं नृत्य कराहीं।।<br />
सुक सारिका पढ़ावहिं बालक। कहहु राम रघुपति जनपालक।।<br />
राज दुआर सकल बिधि चारू। बीथीं चौहट रूचिर बजारू।।<br />
छं0-बाजार रुचिर न बनइ बरनत बस्तु बिनु गथ पाइए।<br />
जहँ भूप रमानिवास तहँ की संपदा किमि गाइए।।<br />
बैठे बजाज सराफ बनिक अनेक मनहुँ कुबेर ते।<br />
सब सुखी सब सच्चरित सुंदर नारि नर सिसु जरठ जे।।<br />
दो0-उत्तर दिसि सरजू बह निर्मल जल गंभीर।<br />
बाँधे घाट मनोहर स्वल्प पंक नहिं तीर।।28।।<br />


]]></item>
        <item><![CDATA[



दूरि फराक रुचिर सो घाटा। जहँ जल पिअहिं बाजि गज ठाटा।।<br />
पनिघट परम मनोहर नाना। तहाँ न पुरुष करहिं अस्नाना।।<br />
राजघाट सब बिधि सुंदर बर। मज्जहिं तहाँ बरन चारिउ नर।।<br />
तीर तीर देवन्ह के मंदिर। चहुँ दिसि तिन्ह के उपबन सुंदर।।<br />
कहुँ कहुँ सरिता तीर उदासी। बसहिं ग्यान रत मुनि संन्यासी।।<br />
तीर तीर तुलसिका सुहाई। बृंद बृंद बहु मुनिन्ह लगाई।।<br />
पुर सोभा कछु बरनि न जाई। बाहेर नगर परम रुचिराई।।<br />
देखत पुरी अखिल अघ भागा। बन उपबन बापिका तड़ागा।।<br />
छं0-बापीं तड़ाग अनूप कूप मनोहरायत सोहहीं।<br />
सोपान सुंदर नीर निर्मल देखि सुर मुनि मोहहीं।।<br />
बहु रंग कंज अनेक खग कूजहिं मधुप गुंजारहीं।<br />
आराम रम्य पिकादि खग रव जनु पथिक हंकारहीं।।<br />
दो0-रमानाथ जहँ राजा सो पुर बरनि कि जाइ।<br />
अनिमादिक सुख संपदा रहीं अवध सब छाइ।।29।।<br />


]]></item>
        <item><![CDATA[



जहँ तहँ नर रघुपति गुन गावहिं। बैठि परसपर इहइ सिखावहिं।।<br />
भजहु प्रनत प्रतिपालक रामहि। सोभा सील रूप गुन धामहि।।<br />
जलज बिलोचन स्यामल गातहि। पलक नयन इव सेवक त्रातहि।।<br />
धृत सर रुचिर चाप तूनीरहि। संत कंज बन रबि रनधीरहि।।<br />
काल कराल ब्याल खगराजहि। नमत राम अकाम ममता जहि।।<br />
लोभ मोह मृगजूथ किरातहि। मनसिज करि हरि जन सुखदातहि।।<br />
संसय सोक निबिड़ तम भानुहि। दनुज गहन घन दहन कृसानुहि।।<br />
जनकसुता समेत रघुबीरहि। कस न भजहु भंजन भव भीरहि।।<br />
बहु बासना मसक हिम रासिहि। सदा एकरस अज अबिनासिहि।।<br />
मुनि रंजन भंजन महि भारहि। तुलसिदास के प्रभुहि उदारहि।।<br />
दो0-एहि बिधि नगर नारि नर करहिं राम गुन गान।<br />
सानुकूल सब पर रहहिं संतत कृपानिधान।।30।।<br />


]]></item>
        <item><![CDATA[



जब ते राम प्रताप खगेसा। उदित भयउ अति प्रबल दिनेसा।।<br />
पूरि प्रकास रहेउ तिहुँ लोका। बहुतेन्ह सुख बहुतन मन सोका।।<br />
जिन्हहि सोक ते कहउँ बखानी। प्रथम अबिद्या निसा नसानी।।<br />
अघ उलूक जहँ तहाँ लुकाने। काम क्रोध कैरव सकुचाने।।<br />
बिबिध कर्म गुन काल सुभाऊ। ए चकोर सुख लहहिं न काऊ।।<br />
मत्सर मान मोह मद चोरा। इन्ह कर हुनर न कवनिहुँ ओरा।।<br />
धरम तड़ाग ग्यान बिग्याना। ए पंकज बिकसे बिधि नाना।।<br />
सुख संतोष बिराग बिबेका। बिगत सोक ए कोक अनेका।।<br />
दो0-यह प्रताप रबि जाकें उर जब करइ प्रकास।<br />
पछिले बाढ़हिं प्रथम जे कहे ते पावहिं नास।।31।।<br />


]]></item>
        <item><![CDATA[



भ्रातन्ह सहित रामु एक बारा। संग परम प्रिय पवनकुमारा।।<br />
सुंदर उपबन देखन गए। सब तरु कुसुमित पल्लव नए।।<br />
जानि समय सनकादिक आए। तेज पुंज गुन सील सुहाए।।<br />
ब्रह्मानंद सदा लयलीना। देखत बालक बहुकालीना।।<br />
रूप धरें जनु चारिउ बेदा। समदरसी मुनि बिगत बिभेदा।।<br />
आसा बसन ब्यसन यह तिन्हहीं। रघुपति चरित होइ तहँ सुनहीं।।<br />
तहाँ रहे सनकादि भवानी। जहँ घटसंभव मुनिबर ग्यानी।।<br />
राम कथा मुनिबर बहु बरनी। ग्यान जोनि पावक जिमि अरनी।।<br />
दो0-देखि राम मुनि आवत हरषि दंडवत कीन्ह।<br />
स्वागत पूँछि पीत पट प्रभु बैठन कहँ दीन्ह।।32।।<br />


]]></item>
        <item><![CDATA[



कीन्ह दंडवत तीनिउँ भाई। सहित पवनसुत सुख अधिकाई।।<br />
मुनि रघुपति छबि अतुल बिलोकी। भए मगन मन सके न रोकी।।<br />
स्यामल गात सरोरुह लोचन। सुंदरता मंदिर भव मोचन।।<br />
एकटक रहे निमेष न लावहिं। प्रभु कर जोरें सीस नवावहिं।।<br />
तिन्ह कै दसा देखि रघुबीरा। स्त्रवत नयन जल पुलक सरीरा।।<br />
कर गहि प्रभु मुनिबर बैठारे। परम मनोहर बचन उचारे।।<br />
आजु धन्य मैं सुनहु मुनीसा। तुम्हरें दरस जाहिं अघ खीसा।।<br />
बड़े भाग पाइब सतसंगा। बिनहिं प्रयास होहिं भव भंगा।।<br />
दो0-संत संग अपबर्ग कर कामी भव कर पंथ।<br />
कहहि संत कबि कोबिद श्रुति पुरान सदग्रंथ।।33।।<br />


]]></item>
        <item><![CDATA[



सुनि प्रभु बचन हरषि मुनि चारी। पुलकित तन अस्तुति अनुसारी।।<br />
जय भगवंत अनंत अनामय। अनघ अनेक एक करुनामय।।<br />
जय निर्गुन जय जय गुन सागर। सुख मंदिर सुंदर अति नागर।।<br />
जय इंदिरा रमन जय भूधर। अनुपम अज अनादि सोभाकर।।<br />
ग्यान निधान अमान मानप्रद। पावन सुजस पुरान बेद बद।।<br />
तग्य कृतग्य अग्यता भंजन। नाम अनेक अनाम निरंजन।।<br />
सर्ब सर्बगत सर्ब उरालय। बससि सदा हम कहुँ परिपालय।।<br />
द्वंद बिपति भव फंद बिभंजय। ह्रदि बसि राम काम मद गंजय।।<br />
दो0-परमानंद कृपायतन मन परिपूरन काम।<br />
प्रेम भगति अनपायनी देहु हमहि श्रीराम।।34।।<br />


]]></item>
        <item><![CDATA[



देहु भगति रघुपति अति पावनि। त्रिबिध ताप भव दाप नसावनि।।<br />
प्रनत काम सुरधेनु कलपतरु। होइ प्रसन्न दीजै प्रभु यह बरु।।<br />
भव बारिधि कुंभज रघुनायक। सेवत सुलभ सकल सुख दायक।।<br />
मन संभव दारुन दुख दारय। दीनबंधु समता बिस्तारय।।<br />
आस त्रास इरिषादि निवारक। बिनय बिबेक बिरति बिस्तारक।।<br />
भूप मौलि मन मंडन धरनी। देहि भगति संसृति सरि तरनी।।<br />
मुनि मन मानस हंस निरंतर। चरन कमल बंदित अज संकर।।<br />
रघुकुल केतु सेतु श्रुति रच्छक। काल करम सुभाउ गुन भच्छक।।<br />
तारन तरन हरन सब दूषन। तुलसिदास प्रभु त्रिभुवन भूषन।।<br />
दो0-बार बार अस्तुति करि प्रेम सहित सिरु नाइ।<br />
ब्रह्म भवन सनकादि गे अति अभीष्ट बर पाइ।।35।।<br />


]]></item>
        <item><![CDATA[



सनकादिक बिधि लोक सिधाए। भ्रातन्ह राम चरन सिरु नाए।।<br />
पूछत प्रभुहि सकल सकुचाहीं। चितवहिं सब मारुतसुत पाहीं।।<br />
सुनि चहहिं प्रभु मुख कै बानी। जो सुनि होइ सकल भ्रम हानी।।<br />
अंतरजामी प्रभु सभ जाना। बूझत कहहु काह हनुमाना।।<br />
जोरि पानि कह तब हनुमंता। सुनहु दीनदयाल भगवंता।।<br />
नाथ भरत कछु पूँछन चहहीं। प्रस्न करत मन सकुचत अहहीं।।<br />
तुम्ह जानहु कपि मोर सुभाऊ। भरतहि मोहि कछु अंतर काऊ।।<br />
सुनि प्रभु बचन भरत गहे चरना। सुनहु नाथ प्रनतारति हरना।।<br />
दो0-नाथ न मोहि संदेह कछु सपनेहुँ सोक न मोह।<br />
केवल कृपा तुम्हारिहि कृपानंद संदोह।।36।।<br />


]]></item>
        <item><![CDATA[



करउँ कृपानिधि एक ढिठाई। मैं सेवक तुम्ह जन सुखदाई।।<br />
संतन्ह कै महिमा रघुराई। बहु बिधि बेद पुरानन्ह गाई।।<br />
श्रीमुख तुम्ह पुनि कीन्हि बड़ाई। तिन्ह पर प्रभुहि प्रीति अधिकाई।।<br />
सुना चहउँ प्रभु तिन्ह कर लच्छन। कृपासिंधु गुन ग्यान बिचच्छन।।<br />
संत असंत भेद बिलगाई। प्रनतपाल मोहि कहहु बुझाई।।<br />
संतन्ह के लच्छन सुनु भ्राता। अगनित श्रुति पुरान बिख्याता।।<br />
संत असंतन्हि कै असि करनी। जिमि कुठार चंदन आचरनी।।<br />
काटइ परसु मलय सुनु भाई। निज गुन देइ सुगंध बसाई।।<br />
दो0-ताते सुर सीसन्ह चढ़त जग बल्लभ श्रीखंड।<br />
अनल दाहि पीटत घनहिं परसु बदन यह दंड।।37।।<br />


]]></item>
        <item><![CDATA[



बिषय अलंपट सील गुनाकर। पर दुख दुख सुख सुख देखे पर।।<br />
सम अभूतरिपु बिमद बिरागी। लोभामरष हरष भय त्यागी।।<br />
कोमलचित दीनन्ह पर दाया। मन बच क्रम मम भगति अमाया।।<br />
सबहि मानप्रद आपु अमानी। भरत प्रान सम मम ते प्रानी।।<br />
बिगत काम मम नाम परायन। सांति बिरति बिनती मुदितायन।।<br />
सीतलता सरलता मयत्री। द्विज पद प्रीति धर्म जनयत्री।।<br />
ए सब लच्छन बसहिं जासु उर। जानेहु तात संत संतत फुर।।<br />
सम दम नियम नीति नहिं डोलहिं। परुष बचन कबहूँ नहिं बोलहिं।।<br />
दो0-निंदा अस्तुति उभय सम ममता मम पद कंज।<br />
ते सज्जन मम प्रानप्रिय गुन मंदिर सुख पुंज।।38।।<br />


]]></item>
        <item><![CDATA[



सनहु असंतन्ह केर सुभाऊ। भूलेहुँ संगति करिअ न काऊ।।<br />
तिन्ह कर संग सदा दुखदाई। जिमि कलपहि घालइ हरहाई।।<br />
खलन्ह हृदयँ अति ताप बिसेषी। जरहिं सदा पर संपति देखी।।<br />
जहँ कहुँ निंदा सुनहिं पराई। हरषहिं मनहुँ परी निधि पाई।।<br />
काम क्रोध मद लोभ परायन। निर्दय कपटी कुटिल मलायन।।<br />
बयरु अकारन सब काहू सों। जो कर हित अनहित ताहू सों।।<br />
झूठइ लेना झूठइ देना। झूठइ भोजन झूठ चबेना।।<br />
बोलहिं मधुर बचन जिमि मोरा। खाइ महा अति हृदय कठोरा।।<br />
दो0-पर द्रोही पर दार रत पर धन पर अपबाद।<br />
ते नर पाँवर पापमय देह धरें मनुजाद।।39।।<br />


]]></item>
        <item><![CDATA[



लोभइ ओढ़न लोभइ डासन। सिस्त्रोदर पर जमपुर त्रास न।।<br />
काहू की जौं सुनहिं बड़ाई। स्वास लेहिं जनु जूड़ी आई।।<br />
जब काहू कै देखहिं बिपती। सुखी भए मानहुँ जग नृपती।।<br />
स्वारथ रत परिवार बिरोधी। लंपट काम लोभ अति क्रोधी।।<br />
मातु पिता गुर बिप्र न मानहिं। आपु गए अरु घालहिं आनहिं।।<br />
करहिं मोह बस द्रोह परावा। संत संग हरि कथा न भावा।।<br />
अवगुन सिंधु मंदमति कामी। बेद बिदूषक परधन स्वामी।।<br />
बिप्र द्रोह पर द्रोह बिसेषा। दंभ कपट जियँ धरें सुबेषा।।<br />
दो0-ऐसे अधम मनुज खल कृतजुग त्रेता नाहिं।<br />
द्वापर कछुक बृंद बहु होइहहिं कलिजुग माहिं।।40।।<br />


]]></item>
        <item><![CDATA[



पर हित सरिस धर्म नहिं भाई। पर पीड़ा सम नहिं अधमाई।।<br />
निर्नय सकल पुरान बेद कर। कहेउँ तात जानहिं कोबिद नर।।<br />
नर सरीर धरि जे पर पीरा। करहिं ते सहहिं महा भव भीरा।।<br />
करहिं मोह बस नर अघ नाना। स्वारथ रत परलोक नसाना।।<br />
कालरूप तिन्ह कहँ मैं भ्राता। सुभ अरु असुभ कर्म फल दाता।।<br />
अस बिचारि जे परम सयाने। भजहिं मोहि संसृत दुख जाने।।<br />
त्यागहिं कर्म सुभासुभ दायक। भजहिं मोहि सुर नर मुनि नायक।।<br />
संत असंतन्ह के गुन भाषे। ते न परहिं भव जिन्ह लखि राखे।।<br />
दो0-सुनहु तात माया कृत गुन अरु दोष अनेक।<br />
गुन यह उभय न देखिअहिं देखिअ सो अबिबेक।।41।।<br />


]]></item>
        <item><![CDATA[



श्रीमुख बचन सुनत सब भाई। हरषे प्रेम न हृदयँ समाई।।<br />
करहिं बिनय अति बारहिं बारा। हनूमान हियँ हरष अपारा।।<br />
पुनि रघुपति निज मंदिर गए। एहि बिधि चरित करत नित नए।।<br />
बार बार नारद मुनि आवहिं। चरित पुनीत राम के गावहिं।।<br />
नित नव चरन देखि मुनि जाहीं। ब्रह्मलोक सब कथा कहाहीं।।<br />
सुनि बिरंचि अतिसय सुख मानहिं। पुनि पुनि तात करहु गुन गानहिं।।<br />
सनकादिक नारदहि सराहहिं। जद्यपि ब्रह्म निरत मुनि आहहिं।।<br />
सुनि गुन गान समाधि बिसारी।। सादर सुनहिं परम अधिकारी।।<br />
दो0-जीवनमुक्त ब्रह्मपर चरित सुनहिं तजि ध्यान।<br />
जे हरि कथाँ न करहिं रति तिन्ह के हिय पाषान।।42।।<br />


]]></item>
        <item><![CDATA[



एक बार रघुनाथ बोलाए। गुर द्विज पुरबासी सब आए।।<br />
बैठे गुर मुनि अरु द्विज सज्जन। बोले बचन भगत भव भंजन।।<br />
सनहु सकल पुरजन मम बानी। कहउँ न कछु ममता उर आनी।।<br />
नहिं अनीति नहिं कछु प्रभुताई। सुनहु करहु जो तुम्हहि सोहाई।।<br />
सोइ सेवक प्रियतम मम सोई। मम अनुसासन मानै जोई।।<br />
जौं अनीति कछु भाषौं भाई। तौं मोहि बरजहु भय बिसराई।।<br />
बड़ें भाग मानुष तनु पावा। सुर दुर्लभ सब ग्रंथिन्ह गावा।।<br />
साधन धाम मोच्छ कर द्वारा। पाइ न जेहिं परलोक सँवारा।।<br />
दो0-सो परत्र दुख पावइ सिर धुनि धुनि पछिताइ।<br />
कालहि कर्महि ईस्वरहि मिथ्या दोष लगाइ।।43।।<br />


]]></item>
        <item><![CDATA[



एहि तन कर फल बिषय न भाई। स्वर्गउ स्वल्प अंत दुखदाई।।<br />
नर तनु पाइ बिषयँ मन देहीं। पलटि सुधा ते सठ बिष लेहीं।।<br />
ताहि कबहुँ भल कहइ न कोई। गुंजा ग्रहइ परस मनि खोई।।<br />
आकर चारि लच्छ चौरासी। जोनि भ्रमत यह जिव अबिनासी।।<br />
फिरत सदा माया कर प्रेरा। काल कर्म सुभाव गुन घेरा।।<br />
कबहुँक करि करुना नर देही। देत ईस बिनु हेतु सनेही।।<br />
नर तनु भव बारिधि कहुँ बेरो। सन्मुख मरुत अनुग्रह मेरो।।<br />
करनधार सदगुर दृढ़ नावा। दुर्लभ साज सुलभ करि पावा।।<br />
दो0-जो न तरै भव सागर नर समाज अस पाइ।<br />
सो कृत निंदक मंदमति आत्माहन गति जाइ।।44।।<br />


]]></item>
        <item><![CDATA[



जौं परलोक इहाँ सुख चहहू। सुनि मम बचन ह्रृदयँ दृढ़ गहहू।।<br />
सुलभ सुखद मारग यह भाई। भगति मोरि पुरान श्रुति गाई।।<br />
ग्यान अगम प्रत्यूह अनेका। साधन कठिन न मन कहुँ टेका।।<br />
करत कष्ट बहु पावइ कोऊ। भक्ति हीन मोहि प्रिय नहिं सोऊ।।<br />
भक्ति सुतंत्र सकल सुख खानी। बिनु सतसंग न पावहिं प्रानी।।<br />
पुन्य पुंज बिनु मिलहिं न संता। सतसंगति संसृति कर अंता।।<br />
पुन्य एक जग महुँ नहिं दूजा। मन क्रम बचन बिप्र पद पूजा।।</p>
<p>सानुकूल तेहि पर मुनि देवा। जो तजि कपटु करइ द्विज सेवा।।<br />
दो0-औरउ एक गुपुत मत सबहि कहउँ कर जोरि।<br />
संकर भजन बिना नर भगति न पावइ मोरि।।45।।<br />


]]></item>
        <item><![CDATA[



कहहु भगति पथ कवन प्रयासा। जोग न मख जप तप उपवासा।।<br />
सरल सुभाव न मन कुटिलाई। जथा लाभ संतोष सदाई।।<br />
मोर दास कहाइ नर आसा। करइ तौ कहहु कहा बिस्वासा।।<br />
बहुत कहउँ का कथा बढ़ाई। एहि आचरन बस्य मैं भाई।।<br />
बैर न बिग्रह आस न त्रासा। सुखमय ताहि सदा सब आसा।।<br />
अनारंभ अनिकेत अमानी। अनघ अरोष दच्छ बिग्यानी।।<br />
प्रीति सदा सज्जन संसर्गा। तृन सम बिषय स्वर्ग अपबर्गा।।<br />
भगति पच्छ हठ नहिं सठताई। दुष्ट तर्क सब दूरि बहाई।।<br />
दो0-मम गुन ग्राम नाम रत गत ममता मद मोह।<br />
ता कर सुख सोइ जानइ परानंद संदोह।।46।।<br />


]]></item>
        <item><![CDATA[



सुनत सुधासम बचन राम के। गहे सबनि पद कृपाधाम के।।<br />
जननि जनक गुर बंधु हमारे। कृपा निधान प्रान ते प्यारे।।<br />
तनु धनु धाम राम हितकारी। सब बिधि तुम्ह प्रनतारति हारी।।<br />
असि सिख तुम्ह बिनु देइ न कोऊ। मातु पिता स्वारथ रत ओऊ।।<br />
हेतु रहित जग जुग उपकारी। तुम्ह तुम्हार सेवक असुरारी।।<br />
स्वारथ मीत सकल जग माहीं। सपनेहुँ प्रभु परमारथ नाहीं।।<br />
सबके बचन प्रेम रस साने। सुनि रघुनाथ हृदयँ हरषाने।।<br />
निज निज गृह गए आयसु पाई। बरनत प्रभु बतकही सुहाई।।<br />
दो0&#8211;उमा अवधबासी नर नारि कृतारथ रूप।<br />
ब्रह्म सच्चिदानंद घन रघुनायक जहँ भूप।।47।।<br />


]]></item>
        <item><![CDATA[



एक बार बसिष्ट मुनि आए। जहाँ राम सुखधाम सुहाए।।<br />
अति आदर रघुनायक कीन्हा। पद पखारि पादोदक लीन्हा।।<br />
राम सुनहु मुनि कह कर जोरी। कृपासिंधु बिनती कछु मोरी।।<br />
देखि देखि आचरन तुम्हारा। होत मोह मम हृदयँ अपारा।।<br />
महिमा अमित बेद नहिं जाना। मैं केहि भाँति कहउँ भगवाना।।<br />
उपरोहित्य कर्म अति मंदा। बेद पुरान सुमृति कर निंदा।।<br />
जब न लेउँ मैं तब बिधि मोही। कहा लाभ आगें सुत तोही।।<br />
परमातमा ब्रह्म नर रूपा। होइहि रघुकुल भूषन भूपा।।<br />
दो0&#8211;तब मैं हृदयँ बिचारा जोग जग्य ब्रत दान।<br />
जा कहुँ करिअ सो पैहउँ धर्म न एहि सम आन।।48।।<br />


]]></item>
        <item><![CDATA[



जप तप नियम जोग निज धर्मा। श्रुति संभव नाना सुभ कर्मा।।<br />
ग्यान दया दम तीरथ मज्जन। जहँ लगि धर्म कहत श्रुति सज्जन।।<br />
आगम निगम पुरान अनेका। पढ़े सुने कर फल प्रभु एका।।<br />
तब पद पंकज प्रीति निरंतर। सब साधन कर यह फल सुंदर।।<br />
छूटइ मल कि मलहि के धोएँ। घृत कि पाव कोइ बारि बिलोएँ।।<br />
प्रेम भगति जल बिनु रघुराई। अभिअंतर मल कबहुँ न जाई।।<br />
सोइ सर्बग्य तग्य सोइ पंडित। सोइ गुन गृह बिग्यान अखंडित।।<br />
दच्छ सकल लच्छन जुत सोई। जाकें पद सरोज रति होई।।<br />
दो0-नाथ एक बर मागउँ राम कृपा करि देहु।<br />
जन्म जन्म प्रभु पद कमल कबहुँ घटै जनि नेहु।।49।।<br />


]]></item>
        <item><![CDATA[



अस कहि मुनि बसिष्ट गृह आए। कृपासिंधु के मन अति भाए।।<br />
हनूमान भरतादिक भ्राता। संग लिए सेवक सुखदाता।।<br />
पुनि कृपाल पुर बाहेर गए। गज रथ तुरग मगावत भए।।<br />
देखि कृपा करि सकल सराहे। दिए उचित जिन्ह जिन्ह तेइ चाहे।।<br />
हरन सकल श्रम प्रभु श्रम पाई। गए जहाँ सीतल अवँराई।।<br />
भरत दीन्ह निज बसन डसाई। बैठे प्रभु सेवहिं सब भाई।।<br />
मारुतसुत तब मारूत करई। पुलक बपुष लोचन जल भरई।।<br />
हनूमान सम नहिं बड़भागी। नहिं कोउ राम चरन अनुरागी।।<br />
गिरिजा जासु प्रीति सेवकाई। बार बार प्रभु निज मुख गाई।।<br />
दो0-तेहिं अवसर मुनि नारद आए करतल बीन।<br />
गावन लगे राम कल कीरति सदा नबीन।।50।।<br />


]]></item>
        <item><![CDATA[


मामवलोकय पंकज लोचन। कृपा बिलोकनि सोच बिमोचन।।<br />
नील तामरस स्याम काम अरि। हृदय कंज मकरंद मधुप हरि।।<br />
जातुधान बरूथ बल भंजन। मुनि सज्जन रंजन अघ गंजन।।<br />
भूसुर ससि नव बृंद बलाहक। असरन सरन दीन जन गाहक।।<br />
भुज बल बिपुल भार महि खंडित। खर दूषन बिराध बध पंडित।।<br />
रावनारि सुखरूप भूपबर। जय दसरथ कुल कुमुद सुधाकर।।<br />
सुजस पुरान बिदित निगमागम। गावत सुर मुनि संत समागम।।<br />
कारुनीक ब्यलीक मद खंडन। सब बिधि कुसल कोसला मंडन।।<br />
कलि मल मथन नाम ममताहन। तुलसीदास प्रभु पाहि प्रनत जन।।<br />
दो0-प्रेम सहित मुनि नारद बरनि राम गुन ग्राम।<br />
सोभासिंधु हृदयँ धरि गए जहाँ बिधि धाम।।51।।<br />


]]></item>
        <item><![CDATA[



गिरिजा सुनहु बिसद यह कथा। मैं सब कही मोरि मति जथा।।<br />
राम चरित सत कोटि अपारा। श्रुति सारदा न बरनै पारा।।<br />
राम अनंत अनंत गुनानी। जन्म कर्म अनंत नामानी।।<br />
जल सीकर महि रज गनि जाहीं। रघुपति चरित न बरनि सिराहीं।।<br />
बिमल कथा हरि पद दायनी। भगति होइ सुनि अनपायनी।।<br />
उमा कहिउँ सब कथा सुहाई। जो भुसुंडि खगपतिहि सुनाई।।<br />
कछुक राम गुन कहेउँ बखानी। अब का कहौं सो कहहु भवानी।।<br />
सुनि सुभ कथा उमा हरषानी। बोली अति बिनीत मृदु बानी।।<br />
धन्य धन्य मैं धन्य पुरारी। सुनेउँ राम गुन भव भय हारी।।<br />
दो0-तुम्हरी कृपाँ कृपायतन अब कृतकृत्य न मोह।<br />
जानेउँ राम प्रताप प्रभु चिदानंद संदोह।।52(क)।।<br />


]]></item>
        <item><![CDATA[



नाथ तवानन ससि स्रवत कथा सुधा रघुबीर।<br />
श्रवन पुटन्हि मन पान करि नहिं अघात मतिधीर।।52(ख)।।<br />
राम चरित जे सुनत अघाहीं। रस बिसेष जाना तिन्ह नाहीं।।<br />
जीवनमुक्त महामुनि जेऊ। हरि गुन सुनहीं निरंतर तेऊ।।<br />
भव सागर चह पार जो पावा। राम कथा ता कहँ दृढ़ नावा।।<br />
बिषइन्ह कहँ पुनि हरि गुन ग्रामा। श्रवन सुखद अरु मन अभिरामा।।<br />
श्रवनवंत अस को जग माहीं। जाहि न रघुपति चरित सोहाहीं।।<br />
ते जड़ जीव निजात्मक घाती। जिन्हहि न रघुपति कथा सोहाती।।<br />
हरिचरित्र मानस तुम्ह गावा। सुनि मैं नाथ अमिति सुख पावा।।<br />
तुम्ह जो कही यह कथा सुहाई। कागभसुंडि गरुड़ प्रति गाई।।<br />
दो0-बिरति ग्यान बिग्यान दृढ़ राम चरन अति नेह।<br />
बायस तन रघुपति भगति मोहि परम संदेह।।53।।<br />


]]></item>
        <item><![CDATA[



नर सहस्त्र महँ सुनहु पुरारी। कोउ एक होइ धर्म ब्रतधारी।।<br />
धर्मसील कोटिक महँ कोई। बिषय बिमुख बिराग रत होई।।<br />
कोटि बिरक्त मध्य श्रुति कहई। सम्यक ग्यान सकृत कोउ लहई।।<br />
ग्यानवंत कोटिक महँ कोऊ। जीवनमुक्त सकृत जग सोऊ।।<br />
तिन्ह सहस्त्र महुँ सब सुख खानी। दुर्लभ ब्रह्मलीन बिग्यानी।।<br />
धर्मसील बिरक्त अरु ग्यानी। जीवनमुक्त ब्रह्मपर प्रानी।।<br />
सब ते सो दुर्लभ सुरराया। राम भगति रत गत मद माया।।<br />
सो हरिभगति काग किमि पाई। बिस्वनाथ मोहि कहहु बुझाई।।<br />
दो0-राम परायन ग्यान रत गुनागार मति धीर।<br />
नाथ कहहु केहि कारन पायउ काक सरीर।।54।।<br />


]]></item>
        <item><![CDATA[



यह प्रभु चरित पवित्र सुहावा। कहहु कृपाल काग कहँ पावा।।<br />
तुम्ह केहि भाँति सुना मदनारी। कहहु मोहि अति कौतुक भारी।।<br />
गरुड़ महाग्यानी गुन रासी। हरि सेवक अति निकट निवासी।।<br />
तेहिं केहि हेतु काग सन जाई। सुनी कथा मुनि निकर बिहाई।।<br />
कहहु कवन बिधि भा संबादा। दोउ हरिभगत काग उरगादा।।<br />
गौरि गिरा सुनि सरल सुहाई। बोले सिव सादर सुख पाई।।<br />
धन्य सती पावन मति तोरी। रघुपति चरन प्रीति नहिं थोरी।।<br />
सुनहु परम पुनीत इतिहासा। जो सुनि सकल लोक भ्रम नासा।।<br />
उपजइ राम चरन बिस्वासा। भव निधि तर नर बिनहिं प्रयासा।।<br />
दो0-ऐसिअ प्रस्न बिहंगपति कीन्ह काग सन जाइ।<br />
सो सब सादर कहिहउँ सुनहु उमा मन लाइ।।55।।<br />


]]></item>
        <item><![CDATA[



मैं जिमि कथा सुनी भव मोचनि। सो प्रसंग सुनु सुमुखि सुलोचनि।।<br />
प्रथम दच्छ गृह तव अवतारा। सती नाम तब रहा तुम्हारा।।<br />
दच्छ जग्य तब भा अपमाना। तुम्ह अति क्रोध तजे तब प्राना।।<br />
मम अनुचरन्ह कीन्ह मख भंगा। जानहु तुम्ह सो सकल प्रसंगा।।<br />
तब अति सोच भयउ मन मोरें। दुखी भयउँ बियोग प्रिय तोरें।।<br />
सुंदर बन गिरि सरित तड़ागा। कौतुक देखत फिरउँ बेरागा।।<br />
गिरि सुमेर उत्तर दिसि दूरी। नील सैल एक सुन्दर भूरी।।<br />
तासु कनकमय सिखर सुहाए। चारि चारु मोरे मन भाए।।<br />
तिन्ह पर एक एक बिटप बिसाला। बट पीपर पाकरी रसाला।।<br />
सैलोपरि सर सुंदर सोहा। मनि सोपान देखि मन मोहा।।<br />
दो0&#8211;सीतल अमल मधुर जल जलज बिपुल बहुरंग।<br />
कूजत कल रव हंस गन गुंजत मजुंल भृंग।।56।।<br />


]]></item>
        <item><![CDATA[



तेहिं गिरि रुचिर बसइ खग सोई। तासु नास कल्पांत न होई।।<br />
माया कृत गुन दोष अनेका। मोह मनोज आदि अबिबेका।।<br />
रहे ब्यापि समस्त जग माहीं। तेहि गिरि निकट कबहुँ नहिं जाहीं।।<br />
तहँ बसि हरिहि भजइ जिमि कागा। सो सुनु उमा सहित अनुरागा।।<br />
पीपर तरु तर ध्यान सो धरई। जाप जग्य पाकरि तर करई।।<br />
आँब छाहँ कर मानस पूजा। तजि हरि भजनु काजु नहिं दूजा।।<br />
बर तर कह हरि कथा प्रसंगा। आवहिं सुनहिं अनेक बिहंगा।।<br />
राम चरित बिचीत्र बिधि नाना। प्रेम सहित कर सादर गाना।।<br />
सुनहिं सकल मति बिमल मराला। बसहिं निरंतर जे तेहिं ताला।।<br />
जब मैं जाइ सो कौतुक देखा। उर उपजा आनंद बिसेषा।।<br />
दो0-तब कछु काल मराल तनु धरि तहँ कीन्ह निवास।<br />
सादर सुनि रघुपति गुन पुनि आयउँ कैलास।।57।।<br />


]]></item>
        <item><![CDATA[



गिरिजा कहेउँ सो सब इतिहासा। मैं जेहि समय गयउँ खग पासा।।<br />
अब सो कथा सुनहु जेही हेतू। गयउ काग पहिं खग कुल केतू।।<br />
जब रघुनाथ कीन्हि रन क्रीड़ा। समुझत चरित होति मोहि ब्रीड़ा।।<br />
इंद्रजीत कर आपु बँधायो। तब नारद मुनि गरुड़ पठायो।।<br />
बंधन काटि गयो उरगादा। उपजा हृदयँ प्रचंड बिषादा।।<br />
प्रभु बंधन समुझत बहु भाँती। करत बिचार उरग आराती।।<br />
ब्यापक ब्रह्म बिरज बागीसा। माया मोह पार परमीसा।।<br />
सो अवतार सुनेउँ जग माहीं। देखेउँ सो प्रभाव कछु नाहीं।।<br />
दो0&#8211;भव बंधन ते छूटहिं नर जपि जा कर नाम।<br />
खर्च निसाचर बाँधेउ नागपास सोइ राम।।58।।<br />


]]></item>
        <item><![CDATA[



नाना भाँति मनहि समुझावा। प्रगट न ग्यान हृदयँ भ्रम छावा।।<br />
खेद खिन्न मन तर्क बढ़ाई। भयउ मोहबस तुम्हरिहिं नाई।।<br />
ब्याकुल गयउ देवरिषि पाहीं। कहेसि जो संसय निज मन माहीं।।<br />
सुनि नारदहि लागि अति दाया। सुनु खग प्रबल राम कै माया।।<br />
जो ग्यानिन्ह कर चित अपहरई। बरिआई बिमोह मन करई।।<br />
जेहिं बहु बार नचावा मोही। सोइ ब्यापी बिहंगपति तोही।।<br />
महामोह उपजा उर तोरें। मिटिहि न बेगि कहें खग मोरें।।<br />
चतुरानन पहिं जाहु खगेसा। सोइ करेहु जेहि होइ निदेसा।।<br />
दो0-अस कहि चले देवरिषि करत राम गुन गान।<br />
हरि माया बल बरनत पुनि पुनि परम सुजान।।59।।<br />


]]></item>
        <item><![CDATA[



तब खगपति बिरंचि पहिं गयऊ। निज संदेह सुनावत भयऊ।।<br />
सुनि बिरंचि रामहि सिरु नावा। समुझि प्रताप प्रेम अति छावा।।<br />
मन महुँ करइ बिचार बिधाता। माया बस कबि कोबिद ग्याता।।<br />
हरि माया कर अमिति प्रभावा। बिपुल बार जेहिं मोहि नचावा।।<br />
अग जगमय जग मम उपराजा। नहिं आचरज मोह खगराजा।।<br />
तब बोले बिधि गिरा सुहाई। जान महेस राम प्रभुताई।।<br />
बैनतेय संकर पहिं जाहू। तात अनत पूछहु जनि काहू।।<br />
तहँ होइहि तव संसय हानी। चलेउ बिहंग सुनत बिधि बानी।।<br />
दो0-परमातुर बिहंगपति आयउ तब मो पास।<br />
जात रहेउँ कुबेर गृह रहिहु उमा कैलास।।60।।<br />


]]></item>
        <item><![CDATA[



तेहिं मम पद सादर सिरु नावा। पुनि आपन संदेह सुनावा।।<br />
सुनि ता करि बिनती मृदु बानी। परेम सहित मैं कहेउँ भवानी।।<br />
मिलेहु गरुड़ मारग महँ मोही। कवन भाँति समुझावौं तोही।।<br />
तबहि होइ सब संसय भंगा। जब बहु काल करिअ सतसंगा।।<br />
सुनिअ तहाँ हरि कथा सुहाई। नाना भाँति मुनिन्ह जो गाई।।<br />
जेहि महुँ आदि मध्य अवसाना। प्रभु प्रतिपाद्य राम भगवाना।।<br />
नित हरि कथा होत जहँ भाई। पठवउँ तहाँ सुनहि तुम्ह जाई।।<br />
जाइहि सुनत सकल संदेहा। राम चरन होइहि अति नेहा।।<br />
दो0-बिनु सतसंग न हरि कथा तेहि बिनु मोह न भाग।<br />
मोह गएँ बिनु राम पद होइ न दृढ़ अनुराग।।61।।<br />


]]></item>
        <item><![CDATA[



मिलहिं न रघुपति बिनु अनुरागा। किएँ जोग तप ग्यान बिरागा।।<br />
उत्तर दिसि सुंदर गिरि नीला। तहँ रह काकभुसुंडि सुसीला।।<br />
राम भगति पथ परम प्रबीना। ग्यानी गुन गृह बहु कालीना।।<br />
राम कथा सो कहइ निरंतर। सादर सुनहिं बिबिध बिहंगबर।।<br />
जाइ सुनहु तहँ हरि गुन भूरी। होइहि मोह जनित दुख दूरी।।<br />
मैं जब तेहि सब कहा बुझाई। चलेउ हरषि मम पद सिरु नाई।।<br />
ताते उमा न मैं समुझावा। रघुपति कृपाँ मरमु मैं पावा।।<br />
होइहि कीन्ह कबहुँ अभिमाना। सो खौवै चह कृपानिधाना।।<br />
कछु तेहि ते पुनि मैं नहिं राखा। समुझइ खग खगही कै भाषा।।<br />
प्रभु माया बलवंत भवानी। जाहि न मोह कवन अस ग्यानी।।<br />
दो0-ग्यानि भगत सिरोमनि त्रिभुवनपति कर जान।<br />
ताहि मोह माया नर पावँर करहिं गुमान।।62(क)।।<br />
मासपारायण, अट्ठाईसवाँ विश्राम<br />
सिव बिरंचि कहुँ मोहइ को है बपुरा आन।<br />
अस जियँ जानि भजहिं मुनि माया पति भगवान।।62(ख)।।<br />


]]></item>
        <item><![CDATA[



गयउ गरुड़ जहँ बसइ भुसुंडा। मति अकुंठ हरि भगति अखंडा।।<br />
देखि सैल प्रसन्न मन भयऊ। माया मोह सोच सब गयऊ।।<br />
करि तड़ाग मज्जन जलपाना। बट तर गयउ हृदयँ हरषाना।।<br />
बृद्ध बृद्ध बिहंग तहँ आए। सुनै राम के चरित सुहाए।।<br />
कथा अरंभ करै सोइ चाहा। तेही समय गयउ खगनाहा।।<br />
आवत देखि सकल खगराजा। हरषेउ बायस सहित समाजा।।<br />
अति आदर खगपति कर कीन्हा। स्वागत पूछि सुआसन दीन्हा।।<br />
करि पूजा समेत अनुरागा। मधुर बचन तब बोलेउ कागा।।<br />
दो0-नाथ कृतारथ भयउँ मैं तव दरसन खगराज।<br />
आयसु देहु सो करौं अब प्रभु आयहु केहि काज।।63(क)।।<br />
सदा कृतारथ रूप तुम्ह कह मृदु बचन खगेस।<br />
जेहि कै अस्तुति सादर निज मुख कीन्हि महेस।।63(ख)।।<br />


]]></item>
        <item><![CDATA[



सुनहु तात जेहि कारन आयउँ। सो सब भयउ दरस तव पायउँ।।<br />
देखि परम पावन तव आश्रम। गयउ मोह संसय नाना भ्रम।।<br />
अब श्रीराम कथा अति पावनि। सदा सुखद दुख पुंज नसावनि।।<br />
सादर तात सुनावहु मोही। बार बार बिनवउँ प्रभु तोही।।<br />
सुनत गरुड़ कै गिरा बिनीता। सरल सुप्रेम सुखद सुपुनीता।।<br />
भयउ तासु मन परम उछाहा। लाग कहै रघुपति गुन गाहा।।<br />
प्रथमहिं अति अनुराग भवानी। रामचरित सर कहेसि बखानी।।<br />
पुनि नारद कर मोह अपारा। कहेसि बहुरि रावन अवतारा।।<br />
प्रभु अवतार कथा पुनि गाई। तब सिसु चरित कहेसि मन लाई।।<br />
दो0-बालचरित कहिं बिबिध बिधि मन महँ परम उछाह।<br />
रिषि आगवन कहेसि पुनि श्री रघुबीर बिबाह।।64।।<br />


]]></item>
        <item><![CDATA[



बहुरि राम अभिषेक प्रसंगा। पुनि नृप बचन राज रस भंगा।।<br />
पुरबासिन्ह कर बिरह बिषादा। कहेसि राम लछिमन संबादा।।<br />
बिपिन गवन केवट अनुरागा। सुरसरि उतरि निवास प्रयागा।।<br />
बालमीक प्रभु मिलन बखाना। चित्रकूट जिमि बसे भगवाना।।<br />
सचिवागवन नगर नृप मरना। भरतागवन प्रेम बहु बरना।।<br />
करि नृप क्रिया संग पुरबासी। भरत गए जहँ प्रभु सुख रासी।।<br />
पुनि रघुपति बहु बिधि समुझाए। लै पादुका अवधपुर आए।।<br />
भरत रहनि सुरपति सुत करनी। प्रभु अरु अत्रि भेंट पुनि बरनी।।<br />
दो0-कहि बिराध बध जेहि बिधि देह तजी सरभंग।।<br />
बरनि सुतीछन प्रीति पुनि प्रभु अगस्ति सतसंग।।65।।<br />


]]></item>
        <item><![CDATA[



कहि दंडक बन पावनताई। गीध मइत्री पुनि तेहिं गाई।।<br />
पुनि प्रभु पंचवटीं कृत बासा। भंजी सकल मुनिन्ह की त्रासा।।<br />
पुनि लछिमन उपदेस अनूपा। सूपनखा जिमि कीन्हि कुरूपा।।<br />
खर दूषन बध बहुरि बखाना। जिमि सब मरमु दसानन जाना।।<br />
दसकंधर मारीच बतकहीं। जेहि बिधि भई सो सब तेहिं कही।।<br />
पुनि माया सीता कर हरना। श्रीरघुबीर बिरह कछु बरना।।<br />
पुनि प्रभु गीध क्रिया जिमि कीन्ही। बधि कबंध सबरिहि गति दीन्ही।।<br />
बहुरि बिरह बरनत रघुबीरा। जेहि बिधि गए सरोबर तीरा।।<br />
दो0-प्रभु नारद संबाद कहि मारुति मिलन प्रसंग।<br />
पुनि सुग्रीव मिताई बालि प्रान कर भंग।।66((क)।।<br />
कपिहि तिलक करि प्रभु कृत सैल प्रबरषन बास।<br />
बरनन बर्षा सरद अरु राम रोष कपि त्रास।।66(ख)।।<br />


]]></item>
        <item><![CDATA[



जेहि बिधि कपिपति कीस पठाए। सीता खोज सकल दिसि धाए।।<br />
बिबर प्रबेस कीन्ह जेहि भाँती। कपिन्ह बहोरि मिला संपाती।।<br />
सुनि सब कथा समीरकुमारा। नाघत भयउ पयोधि अपारा।।<br />
लंकाँ कपि प्रबेस जिमि कीन्हा। पुनि सीतहि धीरजु जिमि दीन्हा।।<br />
बन उजारि रावनहि प्रबोधी। पुर दहि नाघेउ बहुरि पयोधी।।<br />
आए कपि सब जहँ रघुराई। बैदेही कि कुसल सुनाई।।<br />
सेन समेति जथा रघुबीरा। उतरे जाइ बारिनिधि तीरा।।<br />
मिला बिभीषन जेहि बिधि आई। सागर निग्रह कथा सुनाई।।<br />
दो0-सेतु बाँधि कपि सेन जिमि उतरी सागर पार।<br />
गयउ बसीठी बीरबर जेहि बिधि बालिकुमार।।67(क)।।<br />
निसिचर कीस लराई बरनिसि बिबिध प्रकार।<br />
कुंभकरन घननाद कर बल पौरुष संघार।।67(ख)।।<br />


]]></item>
        <item><![CDATA[



निसिचर निकर मरन बिधि नाना। रघुपति रावन समर बखाना।।<br />
रावन बध मंदोदरि सोका। राज बिभीषण देव असोका।।<br />
सीता रघुपति मिलन बहोरी। सुरन्ह कीन्ह अस्तुति कर जोरी।।<br />
पुनि पुष्पक चढ़ि कपिन्ह समेता। अवध चले प्रभु कृपा निकेता।।<br />
जेहि बिधि राम नगर निज आए। बायस बिसद चरित सब गाए।।<br />
कहेसि बहोरि राम अभिषैका। पुर बरनत नृपनीति अनेका।।<br />
कथा समस्त भुसुंड बखानी। जो मैं तुम्ह सन कही भवानी।।<br />
सुनि सब राम कथा खगनाहा। कहत बचन मन परम उछाहा।।<br />
सो0-गयउ मोर संदेह सुनेउँ सकल रघुपति चरित।<br />
भयउ राम पद नेह तव प्रसाद बायस तिलक।।68(क)।।<br />
मोहि भयउ अति मोह प्रभु बंधन रन महुँ निरखि।<br />
चिदानंद संदोह राम बिकल कारन कवन। 68(ख)।।<br />
देखि चरित अति नर अनुसारी। भयउ हृदयँ मम संसय भारी।।<br />
सोइ भ्रम अब हित करि मैं माना। कीन्ह अनुग्रह कृपानिधाना।।<br />
जो अति आतप ब्याकुल होई। तरु छाया सुख जानइ सोई।।<br />
जौं नहिं होत मोह अति मोही। मिलतेउँ तात कवन बिधि तोही।।<br />
सुनतेउँ किमि हरि कथा सुहाई। अति बिचित्र बहु बिधि तुम्ह गाई।।<br />
निगमागम पुरान मत एहा। कहहिं सिद्ध मुनि नहिं संदेहा।।<br />
संत बिसुद्ध मिलहिं परि तेही। चितवहिं राम कृपा करि जेही।।<br />
राम कृपाँ तव दरसन भयऊ। तव प्रसाद सब संसय गयऊ।।<br />
दो0-सुनि बिहंगपति बानी सहित बिनय अनुराग।<br />
पुलक गात लोचन सजल मन हरषेउ अति काग।।69(क)।।<br />
श्रोता सुमति सुसील सुचि कथा रसिक हरि दास।<br />
पाइ उमा अति गोप्यमपि सज्जन करहिं प्रकास।।69(ख)।।<br />


]]></item>
        <item><![CDATA[



बोलेउ काकभसुंड बहोरी। नभग नाथ पर प्रीति न थोरी।।<br />
सब बिधि नाथ पूज्य तुम्ह मेरे। कृपापात्र रघुनायक केरे।।<br />
तुम्हहि न संसय मोह न माया। मो पर नाथ कीन्ह तुम्ह दाया।।<br />
पठइ मोह मिस खगपति तोही। रघुपति दीन्हि बड़ाई मोही।।<br />
तुम्ह निज मोह कही खग साईं। सो नहिं कछु आचरज गोसाईं।।<br />
नारद भव बिरंचि सनकादी। जे मुनिनायक आतमबादी।।<br />
मोह न अंध कीन्ह केहि केही। को जग काम नचाव न जेही।।<br />
तृस्नाँ केहि न कीन्ह बौराहा। केहि कर हृदय क्रोध नहिं दाहा।।<br />
दो0-ग्यानी तापस सूर कबि कोबिद गुन आगार।<br />
केहि कै लौभ बिडंबना कीन्हि न एहिं संसार।।70(क)।।<br />
श्री मद बक्र न कीन्ह केहि प्रभुता बधिर न काहि।<br />
मृगलोचनि के नैन सर को अस लाग न जाहि।।70(ख)।।<br />


]]></item>
        <item><![CDATA[



गुन कृत सन्यपात नहिं केही। कोउ न मान मद तजेउ निबेही।।<br />
जोबन ज्वर केहि नहिं बलकावा। ममता केहि कर जस न नसावा।।<br />
मच्छर काहि कलंक न लावा। काहि न सोक समीर डोलावा।।<br />
चिंता साँपिनि को नहिं खाया। को जग जाहि न ब्यापी माया।।<br />
कीट मनोरथ दारु सरीरा। जेहि न लाग घुन को अस धीरा।।<br />
सुत बित लोक ईषना तीनी। केहि के मति इन्ह कृत न मलीनी।।<br />
यह सब माया कर परिवारा। प्रबल अमिति को बरनै पारा।।<br />
सिव चतुरानन जाहि डेराहीं। अपर जीव केहि लेखे माहीं।।<br />
दो0-ब्यापि रहेउ संसार महुँ माया कटक प्रचंड।।<br />
सेनापति कामादि भट दंभ कपट पाषंड।।71(क)।।<br />
सो दासी रघुबीर कै समुझें मिथ्या सोपि।<br />
छूट न राम कृपा बिनु नाथ कहउँ पद रोपि।।71(ख)।।<br />


]]></item>
        <item><![CDATA[



जो माया सब जगहि नचावा। जासु चरित लखि काहुँ न पावा।।<br />
सोइ प्रभु भ्रू बिलास खगराजा। नाच नटी इव सहित समाजा।।<br />
सोइ सच्चिदानंद घन रामा। अज बिग्यान रूपो बल धामा।।<br />
ब्यापक ब्याप्य अखंड अनंता। अखिल अमोघसक्ति भगवंता।।<br />
अगुन अदभ्र गिरा गोतीता। सबदरसी अनवद्य अजीता।।<br />
निर्मम निराकार निरमोहा। नित्य निरंजन सुख संदोहा।।<br />
प्रकृति पार प्रभु सब उर बासी। ब्रह्म निरीह बिरज अबिनासी।।<br />
इहाँ मोह कर कारन नाहीं। रबि सन्मुख तम कबहुँ कि जाहीं।।<br />
दो0-भगत हेतु भगवान प्रभु राम धरेउ तनु भूप।<br />
किए चरित पावन परम प्राकृत नर अनुरूप।।72(क)।।<br />
जथा अनेक बेष धरि नृत्य करइ नट कोइ।<br />
सोइ सोइ भाव देखावइ आपुन होइ न सोइ।।72(ख)।।<br />


]]></item>
        <item><![CDATA[



असि रघुपति लीला उरगारी। दनुज बिमोहनि जन सुखकारी।।<br />
जे मति मलिन बिषयबस कामी। प्रभु मोह धरहिं इमि स्वामी।।<br />
नयन दोष जा कहँ जब होई। पीत बरन ससि कहुँ कह सोई।।<br />
जब जेहि दिसि भ्रम होइ खगेसा। सो कह पच्छिम उयउ दिनेसा।।<br />
नौकारूढ़ चलत जग देखा। अचल मोह बस आपुहि लेखा।।<br />
बालक भ्रमहिं न भ्रमहिं गृहादीं। कहहिं परस्पर मिथ्याबादी।।<br />
हरि बिषइक अस मोह बिहंगा। सपनेहुँ नहिं अग्यान प्रसंगा।।<br />
मायाबस मतिमंद अभागी। हृदयँ जमनिका बहुबिधि लागी।।<br />
ते सठ हठ बस संसय करहीं। निज अग्यान राम पर धरहीं।।<br />
दो0-काम क्रोध मद लोभ रत गृहासक्त दुखरूप।<br />
ते किमि जानहिं रघुपतिहि मूढ़ परे तम कूप।।73(क)।।<br />
निर्गुन रूप सुलभ अति सगुन जान नहिं कोइ।<br />
सुगम अगम नाना चरित सुनि मुनि मन भ्रम होइ।।73(ख)।।<br />


]]></item>
        <item><![CDATA[



सुनु खगेस रघुपति प्रभुताई। कहउँ जथामति कथा सुहाई।।<br />
जेहि बिधि मोह भयउ प्रभु मोही। सोउ सब कथा सुनावउँ तोही।।<br />
राम कृपा भाजन तुम्ह ताता। हरि गुन प्रीति मोहि सुखदाता।।<br />
ताते नहिं कछु तुम्हहिं दुरावउँ। परम रहस्य मनोहर गावउँ।।<br />
सुनहु राम कर सहज सुभाऊ। जन अभिमान न राखहिं काऊ।।<br />
संसृत मूल सूलप्रद नाना। सकल सोक दायक अभिमाना।।<br />
ताते करहिं कृपानिधि दूरी। सेवक पर ममता अति भूरी।।<br />
जिमि सिसु तन ब्रन होइ गोसाई। मातु चिराव कठिन की नाईं।।<br />
दो0-जदपि प्रथम दुख पावइ रोवइ बाल अधीर।<br />
ब्याधि नास हित जननी गनति न सो सिसु पीर।।74(क)।।<br />
तिमि रघुपति निज दासकर हरहिं मान हित लागि।<br />
तुलसिदास ऐसे प्रभुहि कस न भजहु भ्रम त्यागि।।74(ख)।।<br />


]]></item>
        <item><![CDATA[



राम कृपा आपनि जड़ताई। कहउँ खगेस सुनहु मन लाई।।<br />
जब जब राम मनुज तनु धरहीं। भक्त हेतु लील बहु करहीं।।<br />
तब तब अवधपुरी मैं ज़ाऊँ। बालचरित बिलोकि हरषाऊँ।।<br />
जन्म महोत्सव देखउँ जाई। बरष पाँच तहँ रहउँ लोभाई।।<br />
इष्टदेव मम बालक रामा। सोभा बपुष कोटि सत कामा।।<br />
निज प्रभु बदन निहारि निहारी। लोचन सुफल करउँ उरगारी।।<br />
लघु बायस बपु धरि हरि संगा। देखउँ बालचरित बहुरंगा।।<br />
दो0-लरिकाईं जहँ जहँ फिरहिं तहँ तहँ संग उड़ाउँ।<br />
जूठनि परइ अजिर महँ सो उठाइ करि खाउँ।।75(क)।।<br />
एक बार अतिसय सब चरित किए रघुबीर।<br />
सुमिरत प्रभु लीला सोइ पुलकित भयउ सरीर।।75(ख)।।<br />


]]></item>
        <item><![CDATA[



कहइ भसुंड सुनहु खगनायक। रामचरित सेवक सुखदायक।।<br />
नृपमंदिर सुंदर सब भाँती। खचित कनक मनि नाना जाती।।<br />
बरनि न जाइ रुचिर अँगनाई। जहँ खेलहिं नित चारिउ भाई।।<br />
बालबिनोद करत रघुराई। बिचरत अजिर जननि सुखदाई।।<br />
मरकत मृदुल कलेवर स्यामा। अंग अंग प्रति छबि बहु कामा।।<br />
नव राजीव अरुन मृदु चरना। पदज रुचिर नख ससि दुति हरना।।<br />
ललित अंक कुलिसादिक चारी। नूपुर चारू मधुर रवकारी।।<br />
चारु पुरट मनि रचित बनाई। कटि किंकिन कल मुखर सुहाई।।<br />
दो0-रेखा त्रय सुन्दर उदर नाभी रुचिर गँभीर।<br />
उर आयत भ्राजत बिबिध बाल बिभूषन चीर।।76।।<br />


]]></item>
        <item><![CDATA[
अरुन पानि नख करज मनोहर। बाहु बिसाल बिभूषन सुंदर।।<br />
कंध बाल केहरि दर ग्रीवा। चारु चिबुक आनन छबि सींवा।।<br />
कलबल बचन अधर अरुनारे। दुइ दुइ दसन बिसद बर बारे।।<br />
ललित कपोल मनोहर नासा। सकल सुखद ससि कर सम हासा।।<br />
नील कंज लोचन भव मोचन। भ्राजत भाल तिलक गोरोचन।।<br />
बिकट भृकुटि सम श्रवन सुहाए। कुंचित कच मेचक छबि छाए।।<br />
पीत झीनि झगुली तन सोही। किलकनि चितवनि भावति मोही।।<br />
रूप रासि नृप अजिर बिहारी। नाचहिं निज प्रतिबिंब निहारी।।<br />
मोहि सन करहीं बिबिध बिधि क्रीड़ा। बरनत मोहि होति अति ब्रीड़ा।।<br />
किलकत मोहि धरन जब धावहिं। चलउँ भागि तब पूप देखावहिं।।<br />
दो0-आवत निकट हँसहिं प्रभु भाजत रुदन कराहिं।<br />
जाउँ समीप गहन पद फिरि फिरि चितइ पराहिं।।77(क)।।<br />
प्राकृत सिसु इव लीला देखि भयउ मोहि मोह।<br />
कवन चरित्र करत प्रभु चिदानंद संदोह।।77(ख)।।<br />

]]></item>
        <item><![CDATA[



एतना मन आनत खगराया। रघुपति प्रेरित ब्यापी माया।।<br />
सो माया न दुखद मोहि काहीं। आन जीव इव संसृत नाहीं।।<br />
नाथ इहाँ कछु कारन आना। सुनहु सो सावधान हरिजाना।।<br />
ग्यान अखंड एक सीताबर। माया बस्य जीव सचराचर।।<br />
जौं सब कें रह ग्यान एकरस। ईस्वर जीवहि भेद कहहु कस।।<br />
माया बस्य जीव अभिमानी। ईस बस्य माया गुनखानी।।<br />
परबस जीव स्वबस भगवंता। जीव अनेक एक श्रीकंता।।<br />
मुधा भेद जद्यपि कृत माया। बिनु हरि जाइ न कोटि उपाया।।<br />
दो0-रामचंद्र के भजन बिनु जो चह पद निर्बान।<br />
ग्यानवंत अपि सो नर पसु बिनु पूँछ बिषान।।78(क)।।<br />
राकापति षोड़स उअहिं तारागन समुदाइ।।<br />
सकल गिरिन्ह दव लाइअ बिनु रबि राति न जाइ।।78(ख)।।<br />


]]></item>
        <item><![CDATA[



ऐसेहिं हरि बिनु भजन खगेसा। मिटइ न जीवन्ह केर कलेसा।।<br />
हरि सेवकहि न ब्याप अबिद्या। प्रभु प्रेरित ब्यापइ तेहि बिद्या।।<br />
ताते नास न होइ दास कर। भेद भगति भाढ़इ बिहंगबर।।<br />
भ्रम ते चकित राम मोहि देखा। बिहँसे सो सुनु चरित बिसेषा।।<br />
तेहि कौतुक कर मरमु न काहूँ। जाना अनुज न मातु पिताहूँ।।<br />
जानु पानि धाए मोहि धरना। स्यामल गात अरुन कर चरना।।<br />
तब मैं भागि चलेउँ उरगामी। राम गहन कहँ भुजा पसारी।।<br />
जिमि जिमि दूरि उड़ाउँ अकासा। तहँ भुज हरि देखउँ निज पासा।।<br />
दो0-ब्रह्मलोक लगि गयउँ मैं चितयउँ पाछ उड़ात।<br />
जुग अंगुल कर बीच सब राम भुजहि मोहि तात।।79(क)।।<br />
सप्ताबरन भेद करि जहाँ लगें गति मोरि।<br />
गयउँ तहाँ प्रभु भुज निरखि ब्याकुल भयउँ बहोरि।।79(ख)।।<br />


]]></item>
        <item><![CDATA[



मूदेउँ नयन त्रसित जब भयउँ। पुनि चितवत कोसलपुर गयऊँ।।<br />
मोहि बिलोकि राम मुसुकाहीं। बिहँसत तुरत गयउँ मुख माहीं।।<br />
उदर माझ सुनु अंडज राया। देखेउँ बहु ब्रह्मांड निकाया।।<br />
अति बिचित्र तहँ लोक अनेका। रचना अधिक एक ते एका।।<br />
कोटिन्ह चतुरानन गौरीसा। अगनित उडगन रबि रजनीसा।।<br />
अगनित लोकपाल जम काला। अगनित भूधर भूमि बिसाला।।<br />
सागर सरि सर बिपिन अपारा। नाना भाँति सृष्टि बिस्तारा।।<br />
सुर मुनि सिद्ध नाग नर किंनर। चारि प्रकार जीव सचराचर।।<br />
दो0-जो नहिं देखा नहिं सुना जो मनहूँ न समाइ।<br />
सो सब अद्भुत देखेउँ बरनि कवनि बिधि जाइ।।80(क)।।<br />
एक एक ब्रह्मांड महुँ रहउँ बरष सत एक।<br />
एहि बिधि देखत फिरउँ मैं अंड कटाह अनेक।।80(ख)।।<br />


]]></item>
        <item><![CDATA[



एहि बिधि देखत फिरउँ मैं अंड कटाह अनेक।।80(ख)।।<br />
लोक लोक प्रति भिन्न बिधाता। भिन्न बिष्नु सिव मनु दिसित्राता।।<br />
नर गंधर्ब भूत बेताला। किंनर निसिचर पसु खग ब्याला।।<br />
देव दनुज गन नाना जाती। सकल जीव तहँ आनहि भाँती।।<br />
महि सरि सागर सर गिरि नाना। सब प्रपंच तहँ आनइ आना।।<br />
अंडकोस प्रति प्रति निज रुपा। देखेउँ जिनस अनेक अनूपा।।<br />
अवधपुरी प्रति भुवन निनारी। सरजू भिन्न भिन्न नर नारी।।<br />
दसरथ कौसल्या सुनु ताता। बिबिध रूप भरतादिक भ्राता।।<br />
प्रति ब्रह्मांड राम अवतारा। देखउँ बालबिनोद अपारा।।<br />
दो0-भिन्न भिन्न मै दीख सबु अति बिचित्र हरिजान।<br />
अगनित भुवन फिरेउँ प्रभु राम न देखेउँ आन।।81(क)।।<br />
सोइ सिसुपन सोइ सोभा सोइ कृपाल रघुबीर।<br />
भुवन भुवन देखत फिरउँ प्रेरित मोह समीर।।81(ख)<br />


]]></item>
        <item><![CDATA[



भ्रमत मोहि ब्रह्मांड अनेका। बीते मनहुँ कल्प सत एका।।<br />
फिरत फिरत निज आश्रम आयउँ। तहँ पुनि रहि कछु काल गवाँयउँ।।<br />
निज प्रभु जन्म अवध सुनि पायउँ। निर्भर प्रेम हरषि उठि धायउँ।।<br />
देखउँ जन्म महोत्सव जाई। जेहि बिधि प्रथम कहा मैं गाई।।<br />
राम उदर देखेउँ जग नाना। देखत बनइ न जाइ बखाना।।<br />
तहँ पुनि देखेउँ राम सुजाना। माया पति कृपाल भगवाना।।<br />
करउँ बिचार बहोरि बहोरी। मोह कलिल ब्यापित मति मोरी।।<br />
उभय घरी महँ मैं सब देखा। भयउँ भ्रमित मन मोह बिसेषा।।<br />
दो0-देखि कृपाल बिकल मोहि बिहँसे तब रघुबीर।<br />
बिहँसतहीं मुख बाहेर आयउँ सुनु मतिधीर।।82(क)।।<br />
सोइ लरिकाई मो सन करन लगे पुनि राम।<br />
कोटि भाँति समुझावउँ मनु न लहइ बिश्राम।।82(ख)।।<br />


]]></item>
        <item><![CDATA[



देखि चरित यह सो प्रभुताई। समुझत देह दसा बिसराई।।<br />
धरनि परेउँ मुख आव न बाता। त्राहि त्राहि आरत जन त्राता।।<br />
प्रेमाकुल प्रभु मोहि बिलोकी। निज माया प्रभुता तब रोकी।।<br />
कर सरोज प्रभु मम सिर धरेऊ। दीनदयाल सकल दुख हरेऊ।।<br />
कीन्ह राम मोहि बिगत बिमोहा। सेवक सुखद कृपा संदोहा।।<br />
प्रभुता प्रथम बिचारि बिचारी। मन महँ होइ हरष अति भारी।।<br />
भगत बछलता प्रभु कै देखी। उपजी मम उर प्रीति बिसेषी।।<br />
सजल नयन पुलकित कर जोरी। कीन्हिउँ बहु बिधि बिनय बहोरी।।<br />
दो0-सुनि सप्रेम मम बानी देखि दीन निज दास।<br />
बचन सुखद गंभीर मृदु बोले रमानिवास।।83(क)।।<br />
काकभसुंडि मागु बर अति प्रसन्न मोहि जानि।<br />
अनिमादिक सिधि अपर रिधि मोच्छ सकल सुख खानि।।83(ख)।।<br />


]]></item>
        <item><![CDATA[



ग्यान बिबेक बिरति बिग्याना। मुनि दुर्लभ गुन जे जग नाना।।<br />
आजु देउँ सब संसय नाहीं। मागु जो तोहि भाव मन माहीं।।<br />
सुनि प्रभु बचन अधिक अनुरागेउँ। मन अनुमान करन तब लागेऊँ।।<br />
प्रभु कह देन सकल सुख सही। भगति आपनी देन न कही।।<br />
भगति हीन गुन सब सुख ऐसे। लवन बिना बहु बिंजन जैसे।।<br />
भजन हीन सुख कवने काजा। अस बिचारि बोलेउँ खगराजा।।<br />
जौं प्रभु होइ प्रसन्न बर देहू। मो पर करहु कृपा अरु नेहू।।<br />
मन भावत बर मागउँ स्वामी। तुम्ह उदार उर अंतरजामी।।<br />
दो0-अबिरल भगति बिसुध्द तव श्रुति पुरान जो गाव।<br />
जेहि खोजत जोगीस मुनि प्रभु प्रसाद कोउ पाव।।84(क)।।<br />
भगत कल्पतरु प्रनत हित कृपा सिंधु सुख धाम।<br />
सोइ निज भगति मोहि प्रभु देहु दया करि राम।।84(ख)।।<br />


]]></item>
        <item><![CDATA[



एवमस्तु कहि रघुकुलनायक। बोले बचन परम सुखदायक।।<br />
सुनु बायस तैं सहज सयाना। काहे न मागसि अस बरदाना।।</p>
<p>सब सुख खानि भगति तैं मागी। नहिं जग कोउ तोहि सम बड़भागी।।<br />
जो मुनि कोटि जतन नहिं लहहीं। जे जप जोग अनल तन दहहीं।।<br />
रीझेउँ देखि तोरि चतुराई। मागेहु भगति मोहि अति भाई।।<br />
सुनु बिहंग प्रसाद अब मोरें। सब सुभ गुन बसिहहिं उर तोरें।।<br />
भगति ग्यान बिग्यान बिरागा। जोग चरित्र रहस्य बिभागा।।<br />
जानब तैं सबही कर भेदा। मम प्रसाद नहिं साधन खेदा।।<br />
दों0-माया संभव भ्रम सब अब न ब्यापिहहिं तोहि।<br />
जानेसु ब्रह्म अनादि अज अगुन गुनाकर मोहि।।85(क)।।<br />
मोहि भगत प्रिय संतत अस बिचारि सुनु काग।<br />
कायँ बचन मन मम पद करेसु अचल अनुराग।।85(ख)।।<br />
अब सुनु परम बिमल मम बानी। सत्य सुगम निगमादि बखानी।।<br />
निज सिद्धांत सुनावउँ तोही। सुनु मन धरु सब तजि भजु मोही।।<br />
मम माया संभव संसारा। जीव चराचर बिबिधि प्रकारा।।<br />
सब मम प्रिय सब मम उपजाए। सब ते अधिक मनुज मोहि भाए।।<br />
तिन्ह महँ द्विज द्विज महँ श्रुतिधारी। तिन्ह महुँ निगम धरम अनुसारी।।<br />
तिन्ह महँ प्रिय बिरक्त पुनि ग्यानी। ग्यानिहु ते अति प्रिय बिग्यानी।।<br />
तिन्ह ते पुनि मोहि प्रिय निज दासा। जेहि गति मोरि न दूसरि आसा।।<br />
पुनि पुनि सत्य कहउँ तोहि पाहीं। मोहि सेवक सम प्रिय कोउ नाहीं।।<br />
भगति हीन बिरंचि किन होई। सब जीवहु सम प्रिय मोहि सोई।।<br />
भगतिवंत अति नीचउ प्रानी। मोहि प्रानप्रिय असि मम बानी।।<br />
दो0-सुचि सुसील सेवक सुमति प्रिय कहु काहि न लाग।<br />
श्रुति पुरान कह नीति असि सावधान सुनु काग।।86।।<br />


]]></item>
        <item><![CDATA[



एक पिता के बिपुल कुमारा। होहिं पृथक गुन सील अचारा।।<br />
कोउ पंडिंत कोउ तापस ग्याता। कोउ धनवंत सूर कोउ दाता।।<br />
कोउ सर्बग्य धर्मरत कोई। सब पर पितहि प्रीति सम होई।।<br />
कोउ पितु भगत बचन मन कर्मा। सपनेहुँ जान न दूसर धर्मा।।<br />
सो सुत प्रिय पितु प्रान समाना। जद्यपि सो सब भाँति अयाना।।<br />
एहि बिधि जीव चराचर जेते। त्रिजग देव नर असुर समेते।।<br />
अखिल बिस्व यह मोर उपाया। सब पर मोहि बराबरि दाया।।<br />
तिन्ह महँ जो परिहरि मद माया। भजै मोहि मन बच अरू काया।।<br />
दो0-पुरूष नपुंसक नारि वा जीव चराचर कोइ।<br />
सर्ब भाव भज कपट तजि मोहि परम प्रिय सोइ।।87(क)।।<br />
सो0-सत्य कहउँ खग तोहि सुचि सेवक मम प्रानप्रिय।<br />
अस बिचारि भजु मोहि परिहरि आस भरोस सब।।87(ख)।।<br />


]]></item>
        <item><![CDATA[



कबहूँ काल न ब्यापिहि तोही। सुमिरेसु भजेसु निरंतर मोही।।<br />
प्रभु बचनामृत सुनि न अघाऊँ। तनु पुलकित मन अति हरषाऊँ।।<br />
सो सुख जानइ मन अरु काना। नहिं रसना पहिं जाइ बखाना।।<br />
प्रभु सोभा सुख जानहिं नयना। कहि किमि सकहिं तिन्हहि नहिं बयना।।<br />
बहु बिधि मोहि प्रबोधि सुख देई। लगे करन सिसु कौतुक तेई।।<br />
सजल नयन कछु मुख करि रूखा। चितइ मातु लागी अति भूखा।।<br />
देखि मातु आतुर उठि धाई। कहि मृदु बचन लिए उर लाई।।<br />
गोद राखि कराव पय पाना। रघुपति चरित ललित कर गाना।।<br />
सो0-जेहि सुख लागि पुरारि असुभ बेष कृत सिव सुखद।<br />
अवधपुरी नर नारि तेहि सुख महुँ संतत मगन।।88(क)।।<br />
सोइ सुख लवलेस जिन्ह बारक सपनेहुँ लहेउ।<br />
ते नहिं गनहिं खगेस ब्रह्मसुखहि सज्जन सुमति।।88(ख)।।<br />
मैं पुनि अवध रहेउँ कछु काला। देखेउँ बालबिनोद रसाला।।<br />
राम प्रसाद भगति बर पायउँ। प्रभु पद बंदि निजाश्रम आयउँ।।<br />
तब ते मोहि न ब्यापी माया। जब ते रघुनायक अपनाया।।<br />
यह सब गुप्त चरित मैं गावा। हरि मायाँ जिमि मोहि नचावा।।<br />
निज अनुभव अब कहउँ खगेसा। बिनु हरि भजन न जाहि कलेसा।।<br />
राम कृपा बिनु सुनु खगराई। जानि न जाइ राम प्रभुताई।।<br />
जानें बिनु न होइ परतीती। बिनु परतीति होइ नहिं प्रीती।।<br />
प्रीति बिना नहिं भगति दिढ़ाई। जिमि खगपति जल कै चिकनाई।।<br />
सो0-बिनु गुर होइ कि ग्यान ग्यान कि होइ बिराग बिनु।<br />
गावहिं बेद पुरान सुख कि लहिअ हरि भगति बिनु।।89(क)।।<br />
कोउ बिश्राम कि पाव तात सहज संतोष बिनु।<br />
चलै कि जल बिनु नाव कोटि जतन पचि पचि मरिअ।।89(ख)।।<br />
बिनु संतोष न काम नसाहीं। काम अछत सुख सपनेहुँ नाहीं।।<br />
राम भजन बिनु मिटहिं कि कामा। थल बिहीन तरु कबहुँ कि जामा।।<br />
बिनु बिग्यान कि समता आवइ। कोउ अवकास कि नभ बिनु पावइ।।<br />
श्रद्धा बिना धर्म नहिं होई। बिनु महि गंध कि पावइ कोई।।<br />
बिनु तप तेज कि कर बिस्तारा। जल बिनु रस कि होइ संसारा।।<br />
सील कि मिल बिनु बुध सेवकाई। जिमि बिनु तेज न रूप गोसाई।।<br />
निज सुख बिनु मन होइ कि थीरा। परस कि होइ बिहीन समीरा।।<br />
कवनिउ सिद्धि कि बिनु बिस्वासा। बिनु हरि भजन न भव भय नासा।।<br />
दो0-बिनु बिस्वास भगति नहिं तेहि बिनु द्रवहिं न रामु।<br />
राम कृपा बिनु सपनेहुँ जीव न लह बिश्रामु।।90(क)।।<br />
सो0-अस बिचारि मतिधीर तजि कुतर्क संसय सकल।<br />
भजहु राम रघुबीर करुनाकर सुंदर सुखद।।90(ख)।।<br />


]]></item>
        <item><![CDATA[



निज मति सरिस नाथ मैं गाई। प्रभु प्रताप महिमा खगराई।।<br />
कहेउँ न कछु करि जुगुति बिसेषी। यह सब मैं निज नयनन्हि देखी।।<br />
महिमा नाम रूप गुन गाथा। सकल अमित अनंत रघुनाथा।।<br />
निज निज मति मुनि हरि गुन गावहिं। निगम सेष सिव पार न पावहिं।।<br />
तुम्हहि आदि खग मसक प्रजंता। नभ उड़ाहिं नहिं पावहिं अंता।।<br />
तिमि रघुपति महिमा अवगाहा। तात कबहुँ कोउ पाव कि थाहा।।<br />
रामु काम सत कोटि सुभग तन। दुर्गा कोटि अमित अरि मर्दन।।<br />
सक्र कोटि सत सरिस बिलासा। नभ सत कोटि अमित अवकासा।।<br />
दो0-मरुत कोटि सत बिपुल बल रबि सत कोटि प्रकास।<br />
ससि सत कोटि सुसीतल समन सकल भव त्रास।।91(क)।।<br />
काल कोटि सत सरिस अति दुस्तर दुर्ग दुरंत।<br />
धूमकेतु सत कोटि सम दुराधरष भगवंत।।91(ख)।।<br />


]]></item>
        <item><![CDATA[



प्रभु अगाध सत कोटि पताला। समन कोटि सत सरिस कराला।।<br />
तीरथ अमित कोटि सम पावन। नाम अखिल अघ पूग नसावन।।<br />
हिमगिरि कोटि अचल रघुबीरा। सिंधु कोटि सत सम गंभीरा।।<br />
कामधेनु सत कोटि समाना। सकल काम दायक भगवाना।।<br />
सारद कोटि अमित चतुराई। बिधि सत कोटि सृष्टि निपुनाई।।<br />
बिष्नु कोटि सम पालन कर्ता। रुद्र कोटि सत सम संहर्ता।।<br />
धनद कोटि सत सम धनवाना। माया कोटि प्रपंच निधाना।।<br />
भार धरन सत कोटि अहीसा। निरवधि निरुपम प्रभु जगदीसा।।<br />
छं0-निरुपम न उपमा आन राम समान रामु निगम कहै।<br />
जिमि कोटि सत खद्योत सम रबि कहत अति लघुता लहै।।<br />
एहि भाँति निज निज मति बिलास मुनिस हरिहि बखानहीं।<br />
प्रभु भाव गाहक अति कृपाल सप्रेम सुनि सुख मानहीं।।<br />
दो0-रामु अमित गुन सागर थाह कि पावइ कोइ।<br />
संतन्ह सन जस किछु सुनेउँ तुम्हहि सुनायउँ सोइ।।92(क)।।<br />
सो0-भाव बस्य भगवान सुख निधान करुना भवन।<br />
तजि ममता मद मान भजिअ सदा सीता रवन।।92(ख)।।<br />


]]></item>
        <item><![CDATA[



सुनि भुसुंडि के बचन सुहाए। हरषित खगपति पंख फुलाए।।<br />
नयन नीर मन अति हरषाना। श्रीरघुपति प्रताप उर आना।।<br />
पाछिल मोह समुझि पछिताना। ब्रह्म अनादि मनुज करि माना।।<br />
पुनि पुनि काग चरन सिरु नावा। जानि राम सम प्रेम बढ़ावा।।<br />
गुर बिनु भव निधि तरइ न कोई। जौं बिरंचि संकर सम होई।।<br />
संसय सर्प ग्रसेउ मोहि ताता। दुखद लहरि कुतर्क बहु ब्राता।।<br />
तव सरूप गारुड़ि रघुनायक। मोहि जिआयउ जन सुखदायक।।<br />
तव प्रसाद मम मोह नसाना। राम रहस्य अनूपम जाना।।<br />
दो0-ताहि प्रसंसि बिबिध बिधि सीस नाइ कर जोरि।<br />
बचन बिनीत सप्रेम मृदु बोलेउ गरुड़ बहोरि।।93(क)।।<br />
प्रभु अपने अबिबेक ते बूझउँ स्वामी तोहि।<br />
कृपासिंधु सादर कहहु जानि दास निज मोहि।।93(ख)।।<br />


]]></item>
        <item><![CDATA[



तुम्ह सर्बग्य तन्य तम पारा। सुमति सुसील सरल आचारा।।<br />
ग्यान बिरति बिग्यान निवासा। रघुनायक के तुम्ह प्रिय दासा।।<br />
कारन कवन देह यह पाई। तात सकल मोहि कहहु बुझाई।।<br />
राम चरित सर सुंदर स्वामी। पायहु कहाँ कहहु नभगामी।।<br />
नाथ सुना मैं अस सिव पाहीं। महा प्रलयहुँ नास तव नाहीं।।<br />
मुधा बचन नहिं ईस्वर कहई। सोउ मोरें मन संसय अहई।।<br />
अग जग जीव नाग नर देवा। नाथ सकल जगु काल कलेवा।।<br />
अंड कटाह अमित लय कारी। कालु सदा दुरतिक्रम भारी।।<br />
सो0-तुम्हहि न ब्यापत काल अति कराल कारन कवन।<br />
मोहि सो कहहु कृपाल ग्यान प्रभाव कि जोग बल।।94(क)।।<br />
दो0-प्रभु तव आश्रम आएँ मोर मोह भ्रम भाग।<br />
कारन कवन सो नाथ सब कहहु सहित अनुराग।।94(ख)।।<br />


]]></item>
        <item><![CDATA[



गरुड़ गिरा सुनि हरषेउ कागा। बोलेउ उमा परम अनुरागा।।<br />
धन्य धन्य तव मति उरगारी। प्रस्न तुम्हारि मोहि अति प्यारी।।<br />
सुनि तव प्रस्न सप्रेम सुहाई। बहुत जनम कै सुधि मोहि आई।।<br />
सब निज कथा कहउँ मैं गाई। तात सुनहु सादर मन लाई।।<br />
जप तप मख सम दम ब्रत दाना। बिरति बिबेक जोग बिग्याना।।<br />
सब कर फल रघुपति पद प्रेमा। तेहि बिनु कोउ न पावइ छेमा।।<br />
एहि तन राम भगति मैं पाई। ताते मोहि ममता अधिकाई।।<br />
जेहि तें कछु निज स्वारथ होई। तेहि पर ममता कर सब कोई।।<br />
सो0-पन्नगारि असि नीति श्रुति संमत सज्जन कहहिं।<br />
अति नीचहु सन प्रीति करिअ जानि निज परम हित।।95(क)।।<br />
पाट कीट तें होइ तेहि तें पाटंबर रुचिर।<br />
कृमि पालइ सबु कोइ परम अपावन प्रान सम।।95(ख)।।<br />
स्वारथ साँच जीव कहुँ एहा। मन क्रम बचन राम पद नेहा।।<br />
सोइ पावन सोइ सुभग सरीरा। जो तनु पाइ भजिअ रघुबीरा।।<br />
राम बिमुख लहि बिधि सम देही। कबि कोबिद न प्रसंसहिं तेही।।<br />
राम भगति एहिं तन उर जामी। ताते मोहि परम प्रिय स्वामी।।<br />
तजउँ न तन निज इच्छा मरना। तन बिनु बेद भजन नहिं बरना।।<br />
प्रथम मोहँ मोहि बहुत बिगोवा। राम बिमुख सुख कबहुँ न सोवा।।<br />
नाना जनम कर्म पुनि नाना। किए जोग जप तप मख दाना।।<br />
कवन जोनि जनमेउँ जहँ नाहीं। मैं खगेस भ्रमि भ्रमि जग माहीं।।<br />
देखेउँ करि सब करम गोसाई। सुखी न भयउँ अबहिं की नाई।।<br />
सुधि मोहि नाथ जन्म बहु केरी। सिव प्रसाद मति मोहँ न घेरी।।<br />
दो0-प्रथम जन्म के चरित अब कहउँ सुनहु बिहगेस।<br />
सुनि प्रभु पद रति उपजइ जातें मिटहिं कलेस।।96(क)।।<br />
पूरुब कल्प एक प्रभु जुग कलिजुग मल मूल।।<br />
नर अरु नारि अधर्म रत सकल निगम प्रतिकूल।।96(ख)।।<br />


]]></item>
        <item><![CDATA[



तेहि कलिजुग कोसलपुर जाई। जन्मत भयउँ सूद्र तनु पाई।।<br />
सिव सेवक मन क्रम अरु बानी। आन देव निंदक अभिमानी।।<br />
धन मद मत्त परम बाचाला। उग्रबुद्धि उर दंभ बिसाला।।<br />
जदपि रहेउँ रघुपति रजधानी। तदपि न कछु महिमा तब जानी।।<br />
अब जाना मैं अवध प्रभावा। निगमागम पुरान अस गावा।।<br />
कवनेहुँ जन्म अवध बस जोई। राम परायन सो परि होई।।<br />
अवध प्रभाव जान तब प्रानी। जब उर बसहिं रामु धनुपानी।।<br />
सो कलिकाल कठिन उरगारी। पाप परायन सब नर नारी।।<br />
दो0-कलिमल ग्रसे धर्म सब लुप्त भए सदग्रंथ।<br />
दंभिन्ह निज मति कल्पि करि प्रगट किए बहु पंथ।।97(क)।।<br />
भए लोग सब मोहबस लोभ ग्रसे सुभ कर्म।<br />
सुनु हरिजान ग्यान निधि कहउँ कछुक कलिधर्म।।97(ख)।।<br />


]]></item>
        <item><![CDATA[



बरन धर्म नहिं आश्रम चारी। श्रुति बिरोध रत सब नर नारी।।<br />
द्विज श्रुति बेचक भूप प्रजासन। कोउ नहिं मान निगम अनुसासन।।<br />
मारग सोइ जा कहुँ जोइ भावा। पंडित सोइ जो गाल बजावा।।<br />
मिथ्यारंभ दंभ रत जोई। ता कहुँ संत कहइ सब कोई।।<br />
सोइ सयान जो परधन हारी। जो कर दंभ सो बड़ आचारी।।<br />
जौ कह झूँठ मसखरी जाना। कलिजुग सोइ गुनवंत बखाना।।<br />
निराचार जो श्रुति पथ त्यागी। कलिजुग सोइ ग्यानी सो बिरागी।।<br />
जाकें नख अरु जटा बिसाला। सोइ तापस प्रसिद्ध कलिकाला।।<br />
दो0-असुभ बेष भूषन धरें भच्छाभच्छ जे खाहिं।<br />
तेइ जोगी तेइ सिद्ध नर पूज्य ते कलिजुग माहिं।।98(क)।।<br />
सो0-जे अपकारी चार तिन्ह कर गौरव मान्य तेइ।<br />
मन क्रम बचन लबार तेइ बकता कलिकाल महुँ।।98(ख)।।<br />


]]></item>
        <item><![CDATA[



नारि बिबस नर सकल गोसाई। नाचहिं नट मर्कट की नाई।।<br />
सूद्र द्विजन्ह उपदेसहिं ग्याना। मेलि जनेऊ लेहिं कुदाना।।<br />
सब नर काम लोभ रत क्रोधी। देव बिप्र श्रुति संत बिरोधी।।<br />
गुन मंदिर सुंदर पति त्यागी। भजहिं नारि पर पुरुष अभागी।।<br />
सौभागिनीं बिभूषन हीना। बिधवन्ह के सिंगार नबीना।।<br />
गुर सिष बधिर अंध का लेखा। एक न सुनइ एक नहिं देखा।।<br />
हरइ सिष्य धन सोक न हरई। सो गुर घोर नरक महुँ परई।।<br />
मातु पिता बालकन्हि बोलाबहिं। उदर भरै सोइ धर्म सिखावहिं।।<br />
दो0-ब्रह्म ग्यान बिनु नारि नर कहहिं न दूसरि बात।<br />
कौड़ी लागि लोभ बस करहिं बिप्र गुर घात।।99(क)।।<br />
बादहिं सूद्र द्विजन्ह सन हम तुम्ह ते कछु घाटि।<br />
जानइ ब्रह्म सो बिप्रबर आँखि देखावहिं डाटि।।99(ख)।।<br />


]]></item>
        <item><![CDATA[



<p>पर त्रिय लंपट कपट सयाने। मोह द्रोह ममता लपटाने।।<br />
तेइ अभेदबादी ग्यानी नर। देखा में चरित्र कलिजुग कर।।<br />
आपु गए अरु तिन्हहू घालहिं। जे कहुँ सत मारग प्रतिपालहिं।।<br />
कल्प कल्प भरि एक एक नरका। परहिं जे दूषहिं श्रुति करि तरका।।<br />
जे बरनाधम तेलि कुम्हारा। स्वपच किरात कोल कलवारा।।<br />
नारि मुई गृह संपति नासी। मूड़ मुड़ाइ होहिं सन्यासी।।<br />
ते बिप्रन्ह सन आपु पुजावहिं। उभय लोक निज हाथ नसावहिं।।<br />
बिप्र निरच्छर लोलुप कामी। निराचार सठ बृषली स्वामी।।<br />
सूद्र करहिं जप तप ब्रत नाना। बैठि बरासन कहहिं पुराना।।<br />
सब नर कल्पित करहिं अचारा। जाइ न बरनि अनीति अपारा।।<br />
दो0-भए बरन संकर कलि भिन्नसेतु सब लोग।<br />
करहिं पाप पावहिं दुख भय रुज सोक बियोग।।100(क)।।<br />
श्रुति संमत हरि भक्ति पथ संजुत बिरति बिबेक।<br />
तेहि न चलहिं नर मोह बस कल्पहिं पंथ अनेक।।100(ख)।।<br />


]]></item>
        <item><![CDATA[



छं0-बहु दाम सँवारहिं धाम जती। बिषया हरि लीन्हि न रहि बिरती।।<br />
तपसी धनवंत दरिद्र गृही। कलि कौतुक तात न जात कही।।<br />
कुलवंति निकारहिं नारि सती। गृह आनिहिं चेरी निबेरि गती।।<br />
सुत मानहिं मातु पिता तब लौं। अबलानन दीख नहीं जब लौं।।<br />
ससुरारि पिआरि लगी जब तें। रिपरूप कुटुंब भए तब तें।।<br />
नृप पाप परायन धर्म नहीं। करि दंड बिडंब प्रजा नितहीं।।<br />
धनवंत कुलीन मलीन अपी। द्विज चिन्ह जनेउ उघार तपी।।<br />
नहिं मान पुरान न बेदहि जो। हरि सेवक संत सही कलि सो।<br />
कबि बृंद उदार दुनी न सुनी। गुन दूषक ब्रात न कोपि गुनी।।<br />
कलि बारहिं बार दुकाल परै। बिनु अन्न दुखी सब लोग मरै।।<br />
दो0-सुनु खगेस कलि कपट हठ दंभ द्वेष पाषंड।<br />
मान मोह मारादि मद ब्यापि रहे ब्रह्मंड।।101(क)।।<br />
तामस धर्म करहिं नर जप तप ब्रत मख दान।<br />
देव न बरषहिं धरनीं बए न जामहिं धान।।101(ख)।।<br />


]]></item>
        <item><![CDATA[



छं0-अबला कच भूषन भूरि छुधा। धनहीन दुखी ममता बहुधा।।<br />
सुख चाहहिं मूढ़ न धर्म रता। मति थोरि कठोरि न कोमलता।।1।।<br />
नर पीड़ित रोग न भोग कहीं। अभिमान बिरोध अकारनहीं।।<br />
लघु जीवन संबतु पंच दसा। कलपांत न नास गुमानु असा।।2।।<br />
कलिकाल बिहाल किए मनुजा। नहिं मानत क्वौ अनुजा तनुजा।<br />
नहिं तोष बिचार न सीतलता। सब जाति कुजाति भए मगता।।3।।<br />
इरिषा परुषाच्छर लोलुपता। भरि पूरि रही समता बिगता।।<br />
सब लोग बियोग बिसोक हुए। बरनाश्रम धर्म अचार गए।।4।।<br />
दम दान दया नहिं जानपनी। जड़ता परबंचनताति घनी।।<br />
तनु पोषक नारि नरा सगरे। परनिंदक जे जग मो बगरे।।5।।<br />
दो0-सुनु ब्यालारि काल कलि मल अवगुन आगार।<br />
गुनउँ बहुत कलिजुग कर बिनु प्रयास निस्तार।।102(क)।।<br />
कृतजुग त्रेता द्वापर पूजा मख अरु जोग।<br />
जो गति होइ सो कलि हरि नाम ते पावहिं लोग।।102(ख)।।<br />


]]></item>
        <item><![CDATA[



कृतजुग सब जोगी बिग्यानी। करि हरि ध्यान तरहिं भव प्रानी।।<br />
त्रेताँ बिबिध जग्य नर करहीं। प्रभुहि समर्पि कर्म भव तरहीं।।<br />
द्वापर करि रघुपति पद पूजा। नर भव तरहिं उपाय न दूजा।।<br />
कलिजुग केवल हरि गुन गाहा। गावत नर पावहिं भव थाहा।।<br />
कलिजुग जोग न जग्य न ग्याना। एक अधार राम गुन गाना।।<br />
सब भरोस तजि जो भज रामहि। प्रेम समेत गाव गुन ग्रामहि।।<br />
सोइ भव तर कछु संसय नाहीं। नाम प्रताप प्रगट कलि माहीं।।<br />
कलि कर एक पुनीत प्रतापा। मानस पुन्य होहिं नहिं पापा।।<br />
दो0-कलिजुग सम जुग आन नहिं जौं नर कर बिस्वास।<br />
गाइ राम गुन गन बिमलँ भव तर बिनहिं प्रयास।।103(क)।।<br />
प्रगट चारि पद धर्म के कलिल महुँ एक प्रधान।<br />
जेन केन बिधि दीन्हें दान करइ कल्यान।।103(ख)।।<br />


]]></item>
        <item><![CDATA[



नित जुग धर्म होहिं सब केरे। हृदयँ राम माया के प्रेरे।।<br />
सुद्ध सत्व समता बिग्याना। कृत प्रभाव प्रसन्न मन जाना।।<br />
सत्व बहुत रज कछु रति कर्मा। सब बिधि सुख त्रेता कर धर्मा।।<br />
बहु रज स्वल्प सत्व कछु तामस। द्वापर धर्म हरष भय मानस।।<br />
तामस बहुत रजोगुन थोरा। कलि प्रभाव बिरोध चहुँ ओरा।।<br />
बुध जुग धर्म जानि मन माहीं। तजि अधर्म रति धर्म कराहीं।।<br />
काल धर्म नहिं ब्यापहिं ताही। रघुपति चरन प्रीति अति जाही।।<br />
नट कृत बिकट कपट खगराया। नट सेवकहि न ब्यापइ माया।।<br />
दो0-हरि माया कृत दोष गुन बिनु हरि भजन न जाहिं।<br />
भजिअ राम तजि काम सब अस बिचारि मन माहिं।।104(क)।।<br />
तेहि कलिकाल बरष बहु बसेउँ अवध बिहगेस।<br />
परेउ दुकाल बिपति बस तब मैं गयउँ बिदेस।।104(ख)।।<br />


]]></item>
        <item><![CDATA[



गयउँ उजेनी सुनु उरगारी। दीन मलीन दरिद्र दुखारी।।<br />
गएँ काल कछु संपति पाई। तहँ पुनि करउँ संभु सेवकाई।।<br />
बिप्र एक बैदिक सिव पूजा। करइ सदा तेहि काजु न दूजा।।<br />
परम साधु परमारथ बिंदक। संभु उपासक नहिं हरि निंदक।।<br />
तेहि सेवउँ मैं कपट समेता। द्विज दयाल अति नीति निकेता।।<br />
बाहिज नम्र देखि मोहि साईं। बिप्र पढ़ाव पुत्र की नाईं।।<br />
संभु मंत्र मोहि द्विजबर दीन्हा। सुभ उपदेस बिबिध बिधि कीन्हा।।<br />
जपउँ मंत्र सिव मंदिर जाई। हृदयँ दंभ अहमिति अधिकाई।।<br />
दो0-मैं खल मल संकुल मति नीच जाति बस मोह।<br />
हरि जन द्विज देखें जरउँ करउँ बिष्नु कर द्रोह।।105(क)।।<br />
सो0-गुर नित मोहि प्रबोध दुखित देखि आचरन मम।<br />
मोहि उपजइ अति क्रोध दंभिहि नीति कि भावई।।105(ख)।।<br />


]]></item>
        <item><![CDATA[



एक बार गुर लीन्ह बोलाई। मोहि नीति बहु भाँति सिखाई।।<br />
सिव सेवा कर फल सुत सोई। अबिरल भगति राम पद होई।।<br />
रामहि भजहिं तात सिव धाता। नर पावँर कै केतिक बाता।।<br />
जासु चरन अज सिव अनुरागी। तातु द्रोहँ सुख चहसि अभागी।।<br />
हर कहुँ हरि सेवक गुर कहेऊ। सुनि खगनाथ हृदय मम दहेऊ।।<br />
अधम जाति मैं बिद्या पाएँ। भयउँ जथा अहि दूध पिआएँ।।<br />
मानी कुटिल कुभाग्य कुजाती। गुर कर द्रोह करउँ दिनु राती।।<br />
अति दयाल गुर स्वल्प न क्रोधा। पुनि पुनि मोहि सिखाव सुबोधा।।<br />
जेहि ते नीच बड़ाई पावा। सो प्रथमहिं हति ताहि नसावा।।<br />
धूम अनल संभव सुनु भाई। तेहि बुझाव घन पदवी पाई।।<br />
रज मग परी निरादर रहई। सब कर पद प्रहार नित सहई।।<br />
मरुत उड़ाव प्रथम तेहि भरई। पुनि नृप नयन किरीटन्हि परई।।<br />
सुनु खगपति अस समुझि प्रसंगा। बुध नहिं करहिं अधम कर संगा।।<br />
कबि कोबिद गावहिं असि नीती। खल सन कलह न भल नहिं प्रीती।।<br />
उदासीन नित रहिअ गोसाईं। खल परिहरिअ स्वान की नाईं।।<br />
मैं खल हृदयँ कपट कुटिलाई। गुर हित कहइ न मोहि सोहाई।।<br />
दो0-एक बार हर मंदिर जपत रहेउँ सिव नाम।<br />
गुर आयउ अभिमान तें उठि नहिं कीन्ह प्रनाम।।106(क)।।<br />
सो दयाल नहिं कहेउ कछु उर न रोष लवलेस।<br />
अति अघ गुर अपमानता सहि नहिं सके महेस।।106(ख)।।<br />


]]></item>
        <item><![CDATA[



मंदिर माझ भई नभ बानी। रे हतभाग्य अग्य अभिमानी।।<br />
जद्यपि तव गुर कें नहिं क्रोधा। अति कृपाल चित सम्यक बोधा।।<br />
तदपि साप सठ दैहउँ तोही। नीति बिरोध सोहाइ न मोही।।<br />
जौं नहिं दंड करौं खल तोरा। भ्रष्ट होइ श्रुतिमारग मोरा।।<br />
जे सठ गुर सन इरिषा करहीं। रौरव नरक कोटि जुग परहीं।।<br />
त्रिजग जोनि पुनि धरहिं सरीरा। अयुत जन्म भरि पावहिं पीरा।।<br />
बैठ रहेसि अजगर इव पापी। सर्प होहि खल मल मति ब्यापी।।<br />
महा बिटप कोटर महुँ जाई।।रहु अधमाधम अधगति पाई।।<br />
दो0-हाहाकार कीन्ह गुर दारुन सुनि सिव साप।।<br />
कंपित मोहि बिलोकि अति उर उपजा परिताप।।107(क)।।<br />
करि दंडवत सप्रेम द्विज सिव सन्मुख कर जोरि।<br />
बिनय करत गदगद स्वर समुझि घोर गति मोरि।।107(ख)।।<br />


]]></item>
        <item><![CDATA[



नमामीशमीशान निर्वाणरूपं। विंभुं ब्यापकं ब्रह्म वेदस्वरूपं।<br />
निजं निर्गुणं निर्विकल्पं निरींह। चिदाकाशमाकाशवासं भजेऽहं।।<br />
निराकारमोंकारमूलं तुरीयं। गिरा ग्यान गोतीतमीशं गिरीशं।।<br />
करालं महाकाल कालं कृपालं। गुणागार संसारपारं नतोऽहं।।<br />
तुषाराद्रि संकाश गौरं गभीरं। मनोभूत कोटि प्रभा श्री शरीरं।।<br />
स्फुरन्मौलि कल्लोलिनी चारु गंगा। लसद्भालबालेन्दु कंठे भुजंगा।।<br />
चलत्कुंडलं भ्रू सुनेत्रं विशालं। प्रसन्नाननं नीलकंठं दयालं।।<br />
मृगाधीशचर्माम्बरं मुण्डमालं। प्रियं शंकरं सर्वनाथं भजामि।।<br />
प्रचंडं प्रकृष्टं प्रगल्भं परेशं। अखंडं अजं भानुकोटिप्रकाशं।।<br />
त्रयःशूल निर्मूलनं शूलपाणिं। भजेऽहं भवानीपतिं भावगम्यं।।<br />
कलातीत कल्याण कल्पान्तकारी। सदा सज्जनान्ददाता पुरारी।।<br />
चिदानंदसंदोह मोहापहारी। प्रसीद प्रसीद प्रभो मन्मथारी।।<br />
न यावद् उमानाथ पादारविन्दं। भजंतीह लोके परे वा नराणां।।<br />
न तावत्सुखं शान्ति सन्तापनाशं। प्रसीद प्रभो सर्वभूताधिवासं।।<br />
न जानामि योगं जपं नैव पूजां। नतोऽहं सदा सर्वदा शंभु तुभ्यं।।<br />
जरा जन्म दुःखौघ तातप्यमानं। प्रभो पाहि आपन्नमामीश शंभो।।<br />
श्लोक-रुद्राष्टकमिदं प्रोक्तं विप्रेण हरतोषये।<br />
ये पठन्ति नरा भक्त्या तेषां शम्भुः प्रसीदति।।9।।<br />
दो0&#8211;सुनि बिनती सर्बग्य सिव देखि ब्रिप्र अनुरागु।<br />
पुनि मंदिर नभबानी भइ द्विजबर बर मागु।।108(क)।।<br />
जौं प्रसन्न प्रभु मो पर नाथ दीन पर नेहु।<br />
निज पद भगति देइ प्रभु पुनि दूसर बर देहु।।108(ख)।।<br />
तव माया बस जीव जड़ संतत फिरइ भुलान।<br />
तेहि पर क्रोध न करिअ प्रभु कृपा सिंधु भगवान।।108(ग)।।<br />
संकर दीनदयाल अब एहि पर होहु कृपाल।<br />
साप अनुग्रह होइ जेहिं नाथ थोरेहीं काल।।108(घ)।।<br />


]]></item>
        <item><![CDATA[



एहि कर होइ परम कल्याना। सोइ करहु अब कृपानिधाना।।<br />
बिप्रगिरा सुनि परहित सानी। एवमस्तु इति भइ नभबानी।।<br />
जदपि कीन्ह एहिं दारुन पापा। मैं पुनि दीन्ह कोप करि सापा।।<br />
तदपि तुम्हार साधुता देखी। करिहउँ एहि पर कृपा बिसेषी।।<br />
छमासील जे पर उपकारी। ते द्विज मोहि प्रिय जथा खरारी।।<br />
मोर श्राप द्विज ब्यर्थ न जाइहि। जन्म सहस अवस्य यह पाइहि।।<br />
जनमत मरत दुसह दुख होई। अहि स्वल्पउ नहिं ब्यापिहि सोई।।<br />
कवनेउँ जन्म मिटिहि नहिं ग्याना। सुनहि सूद्र मम बचन प्रवाना।।<br />
रघुपति पुरीं जन्म तब भयऊ। पुनि तैं मम सेवाँ मन दयऊ।।<br />
पुरी प्रभाव अनुग्रह मोरें। राम भगति उपजिहि उर तोरें।।<br />
सुनु मम बचन सत्य अब भाई। हरितोषन ब्रत द्विज सेवकाई।।<br />
अब जनि करहि बिप्र अपमाना। जानेहु संत अनंत समाना।।<br />
इंद्र कुलिस मम सूल बिसाला। कालदंड हरि चक्र कराला।।<br />
जो इन्ह कर मारा नहिं मरई। बिप्रद्रोह पावक सो जरई।।<br />
अस बिबेक राखेहु मन माहीं। तुम्ह कहँ जग दुर्लभ कछु नाहीं।।<br />
औरउ एक आसिषा मोरी। अप्रतिहत गति होइहि तोरी।।<br />
दो0-सुनि सिव बचन हरषि गुर एवमस्तु इति भाषि।<br />
मोहि प्रबोधि गयउ गृह संभु चरन उर राखि।।109(क)।।<br />
प्रेरित काल बिधि गिरि जाइ भयउँ मैं ब्याल।<br />
पुनि प्रयास बिनु सो तनु जजेउँ गएँ कछु काल।।109(ख)।।<br />
जोइ तनु धरउँ तजउँ पुनि अनायास हरिजान।<br />
जिमि नूतन पट पहिरइ नर परिहरइ पुरान।।109(ग)।।<br />
सिवँ राखी श्रुति नीति अरु मैं नहिं पावा क्लेस।<br />
एहि बिधि धरेउँ बिबिध तनु ग्यान न गयउ खगेस।।109(घ)।।<br />


]]></item>
        <item><![CDATA[



त्रिजग देव नर जोइ तनु धरउँ। तहँ तहँ राम भजन अनुसरऊँ।।<br />
एक सूल मोहि बिसर न काऊ। गुर कर कोमल सील सुभाऊ।।<br />
चरम देह द्विज कै मैं पाई। सुर दुर्लभ पुरान श्रुति गाई।।<br />
खेलउँ तहूँ बालकन्ह मीला। करउँ सकल रघुनायक लीला।।<br />
प्रौढ़ भएँ मोहि पिता पढ़ावा। समझउँ सुनउँ गुनउँ नहिं भावा।।<br />
मन ते सकल बासना भागी। केवल राम चरन लय लागी।।<br />
कहु खगेस अस कवन अभागी। खरी सेव सुरधेनुहि त्यागी।।<br />
प्रेम मगन मोहि कछु न सोहाई। हारेउ पिता पढ़ाइ पढ़ाई।।<br />
भए कालबस जब पितु माता। मैं बन गयउँ भजन जनत्राता।।<br />
जहँ जहँ बिपिन मुनीस्वर पावउँ। आश्रम जाइ जाइ सिरु नावउँ।।<br />
बूझत तिन्हहि राम गुन गाहा। कहहिं सुनउँ हरषित खगनाहा।।<br />
सुनत फिरउँ हरि गुन अनुबादा। अब्याहत गति संभु प्रसादा।।<br />
छूटी त्रिबिध ईषना गाढ़ी। एक लालसा उर अति बाढ़ी।।<br />
राम चरन बारिज जब देखौं। तब निज जन्म सफल करि लेखौं।।<br />
जेहि पूँछउँ सोइ मुनि अस कहई। ईस्वर सर्ब भूतमय अहई।।<br />
निर्गुन मत नहिं मोहि सोहाई। सगुन ब्रह्म रति उर अधिकाई।।<br />
दो0-गुर के बचन सुरति करि राम चरन मनु लाग।<br />
रघुपति जस गावत फिरउँ छन छन नव अनुराग।।110(क)।।<br />
मेरु सिखर बट छायाँ मुनि लोमस आसीन।<br />
देखि चरन सिरु नायउँ बचन कहेउँ अति दीन।।110(ख)।।<br />
सुनि मम बचन बिनीत मृदु मुनि कृपाल खगराज।<br />
मोहि सादर पूँछत भए द्विज आयहु केहि काज।।110(ग)।।<br />
तब मैं कहा कृपानिधि तुम्ह सर्बग्य सुजान।<br />
सगुन ब्रह्म अवराधन मोहि कहहु भगवान।।110(घ)।।<br />


]]></item>
        <item><![CDATA[



तब मुनिष रघुपति गुन गाथा। कहे कछुक सादर खगनाथा।।<br />
ब्रह्मग्यान रत मुनि बिग्यानि। मोहि परम अधिकारी जानी।।<br />
लागे करन ब्रह्म उपदेसा। अज अद्वेत अगुन हृदयेसा।।<br />
अकल अनीह अनाम अरुपा। अनुभव गम्य अखंड अनूपा।।<br />
मन गोतीत अमल अबिनासी। निर्बिकार निरवधि सुख रासी।।<br />
सो तैं ताहि तोहि नहिं भेदा। बारि बीचि इव गावहि बेदा।।<br />
बिबिध भाँति मोहि मुनि समुझावा। निर्गुन मत मम हृदयँ न आवा।।<br />
पुनि मैं कहेउँ नाइ पद सीसा। सगुन उपासन कहहु मुनीसा।।<br />
राम भगति जल मम मन मीना। किमि बिलगाइ मुनीस प्रबीना।।<br />
सोइ उपदेस कहहु करि दाया। निज नयनन्हि देखौं रघुराया।।<br />
भरि लोचन बिलोकि अवधेसा। तब सुनिहउँ निर्गुन उपदेसा।।<br />
मुनि पुनि कहि हरिकथा अनूपा। खंडि सगुन मत अगुन निरूपा।।<br />
तब मैं निर्गुन मत कर दूरी। सगुन निरूपउँ करि हठ भूरी।।<br />
उत्तर प्रतिउत्तर मैं कीन्हा। मुनि तन भए क्रोध के चीन्हा।।<br />
सुनु प्रभु बहुत अवग्या किएँ। उपज क्रोध ग्यानिन्ह के हिएँ।।<br />
अति संघरषन जौं कर कोई। अनल प्रगट चंदन ते होई।।<br />
दो0&#8211;बारंबार सकोप मुनि करइ निरुपन ग्यान।<br />
मैं अपनें मन बैठ तब करउँ बिबिध अनुमान।।111(क)।।<br />
क्रोध कि द्वेतबुद्धि बिनु द्वैत कि बिनु अग्यान।<br />
मायाबस परिछिन्न जड़ जीव कि ईस समान।।111(ख)।।<br />


]]></item>
        <item><![CDATA[



कबहुँ कि दुख सब कर हित ताकें। तेहि कि दरिद्र परस मनि जाकें।।<br />
परद्रोही की होहिं निसंका। कामी पुनि कि रहहिं अकलंका।।<br />
बंस कि रह द्विज अनहित कीन्हें। कर्म कि होहिं स्वरूपहि चीन्हें।।<br />
काहू सुमति कि खल सँग जामी। सुभ गति पाव कि परत्रिय गामी।।<br />
भव कि परहिं परमात्मा बिंदक। सुखी कि होहिं कबहुँ हरिनिंदक।।<br />
राजु कि रहइ नीति बिनु जानें। अघ कि रहहिं हरिचरित बखानें।।<br />
पावन जस कि पुन्य बिनु होई। बिनु अघ अजस कि पावइ कोई।।<br />
लाभु कि किछु हरि भगति समाना। जेहि गावहिं श्रुति संत पुराना।।<br />
हानि कि जग एहि सम किछु भाई। भजिअ न रामहि नर तनु पाई।।<br />
अघ कि पिसुनता सम कछु आना। धर्म कि दया सरिस हरिजाना।।<br />
एहि बिधि अमिति जुगुति मन गुनऊँ। मुनि उपदेस न सादर सुनऊँ।।<br />
पुनि पुनि सगुन पच्छ मैं रोपा। तब मुनि बोलेउ बचन सकोपा।।<br />
मूढ़ परम सिख देउँ न मानसि। उत्तर प्रतिउत्तर बहु आनसि।।<br />
सत्य बचन बिस्वास न करही। बायस इव सबही ते डरही।।<br />
सठ स्वपच्छ तब हृदयँ बिसाला। सपदि होहि पच्छी चंडाला।।<br />
लीन्ह श्राप मैं सीस चढ़ाई। नहिं कछु भय न दीनता आई।।<br />
दो0-तुरत भयउँ मैं काग तब पुनि मुनि पद सिरु नाइ।<br />
सुमिरि राम रघुबंस मनि हरषित चलेउँ उड़ाइ।।112(क)।।<br />
उमा जे राम चरन रत बिगत काम मद क्रोध।।<br />
निज प्रभुमय देखहिं जगत केहि सन करहिं बिरोध।।112(ख)।।<br />


]]></item>
        <item><![CDATA[



सुनु खगेस नहिं कछु रिषि दूषन। उर प्रेरक रघुबंस बिभूषन।।<br />
कृपासिंधु मुनि मति करि भोरी। लीन्हि प्रेम परिच्छा मोरी।।<br />
मन बच क्रम मोहि निज जन जाना। मुनि मति पुनि फेरी भगवाना।।<br />
रिषि मम महत सीलता देखी। राम चरन बिस्वास बिसेषी।।<br />
अति बिसमय पुनि पुनि पछिताई। सादर मुनि मोहि लीन्ह बोलाई।।<br />
मम परितोष बिबिध बिधि कीन्हा। हरषित राममंत्र तब दीन्हा।।<br />
बालकरूप राम कर ध्याना। कहेउ मोहि मुनि कृपानिधाना।।<br />
सुंदर सुखद मिहि अति भावा। सो प्रथमहिं मैं तुम्हहि सुनावा।।<br />
मुनि मोहि कछुक काल तहँ राखा। रामचरितमानस तब भाषा।।<br />
सादर मोहि यह कथा सुनाई। पुनि बोले मुनि गिरा सुहाई।।<br />
रामचरित सर गुप्त सुहावा। संभु प्रसाद तात मैं पावा।।<br />
तोहि निज भगत राम कर जानी। ताते मैं सब कहेउँ बखानी।।<br />
राम भगति जिन्ह कें उर नाहीं। कबहुँ न तात कहिअ तिन्ह पाहीं।।<br />
मुनि मोहि बिबिध भाँति समुझावा। मैं सप्रेम मुनि पद सिरु नावा।।<br />
निज कर कमल परसि मम सीसा। हरषित आसिष दीन्ह मुनीसा।।<br />
राम भगति अबिरल उर तोरें। बसिहि सदा प्रसाद अब मोरें।।<br />
दो0&#8211;सदा राम प्रिय होहु तुम्ह सुभ गुन भवन अमान।<br />
कामरूप इच्धामरन ग्यान बिराग निधान।।113(क)।।<br />
जेंहिं आश्रम तुम्ह बसब पुनि सुमिरत श्रीभगवंत।<br />
ब्यापिहि तहँ न अबिद्या जोजन एक प्रजंत।।113(ख)।।<br />


]]></item>
        <item><![CDATA[



काल कर्म गुन दोष सुभाऊ। कछु दुख तुम्हहि न ब्यापिहि काऊ।।<br />
राम रहस्य ललित बिधि नाना। गुप्त प्रगट इतिहास पुराना।।<br />
बिनु श्रम तुम्ह जानब सब सोऊ। नित नव नेह राम पद होऊ।।<br />
जो इच्छा करिहहु मन माहीं। हरि प्रसाद कछु दुर्लभ नाहीं।।<br />
सुनि मुनि आसिष सुनु मतिधीरा। ब्रह्मगिरा भइ गगन गँभीरा।।<br />
एवमस्तु तव बच मुनि ग्यानी। यह मम भगत कर्म मन बानी।।<br />
सुनि नभगिरा हरष मोहि भयऊ। प्रेम मगन सब संसय गयऊ।।<br />
करि बिनती मुनि आयसु पाई। पद सरोज पुनि पुनि सिरु नाई।।<br />
हरष सहित एहिं आश्रम आयउँ। प्रभु प्रसाद दुर्लभ बर पायउँ।।<br />
इहाँ बसत मोहि सुनु खग ईसा। बीते कलप सात अरु बीसा।।<br />
करउँ सदा रघुपति गुन गाना। सादर सुनहिं बिहंग सुजाना।।<br />
जब जब अवधपुरीं रघुबीरा। धरहिं भगत हित मनुज सरीरा।।<br />
तब तब जाइ राम पुर रहऊँ। सिसुलीला बिलोकि सुख लहऊँ।।<br />
पुनि उर राखि राम सिसुरूपा। निज आश्रम आवउँ खगभूपा।।<br />
कथा सकल मैं तुम्हहि सुनाई। काग देह जेहिं कारन पाई।।<br />
कहिउँ तात सब प्रस्न तुम्हारी। राम भगति महिमा अति भारी।।<br />
दो0-ताते यह तन मोहि प्रिय भयउ राम पद नेह।<br />
निज प्रभु दरसन पायउँ गए सकल संदेह।।114(क)।।<br />
मासपारायण, उन्तीसवाँ विश्राम<br />
भगति पच्छ हठ करि रहेउँ दीन्हि महारिषि साप।<br />
मुनि दुर्लभ बर पायउँ देखहु भजन प्रताप।।114(ख)।।<br />


]]></item>
        <item><![CDATA[



जे असि भगति जानि परिहरहीं। केवल ग्यान हेतु श्रम करहीं।।<br />
ते जड़ कामधेनु गृहँ त्यागी। खोजत आकु फिरहिं पय लागी।।<br />
सुनु खगेस हरि भगति बिहाई। जे सुख चाहहिं आन उपाई।।<br />
ते सठ महासिंधु बिनु तरनी। पैरि पार चाहहिं जड़ करनी।।<br />
सुनि भसुंडि के बचन भवानी। बोलेउ गरुड़ हरषि मृदु बानी।।<br />
तव प्रसाद प्रभु मम उर माहीं। संसय सोक मोह भ्रम नाहीं।।<br />
सुनेउँ पुनीत राम गुन ग्रामा। तुम्हरी कृपाँ लहेउँ बिश्रामा।।<br />
एक बात प्रभु पूँछउँ तोही। कहहु बुझाइ कृपानिधि मोही।।<br />
कहहिं संत मुनि बेद पुराना। नहिं कछु दुर्लभ ग्यान समाना।।<br />
सोइ मुनि तुम्ह सन कहेउ गोसाईं। नहिं आदरेहु भगति की नाईं।।<br />
ग्यानहि भगतिहि अंतर केता। सकल कहहु प्रभु कृपा निकेता।।<br />
सुनि उरगारि बचन सुख माना। सादर बोलेउ काग सुजाना।।<br />
भगतिहि ग्यानहि नहिं कछु भेदा। उभय हरहिं भव संभव खेदा।।<br />
नाथ मुनीस कहहिं कछु अंतर। सावधान सोउ सुनु बिहंगबर।।<br />
ग्यान बिराग जोग बिग्याना। ए सब पुरुष सुनहु हरिजाना।।<br />
पुरुष प्रताप प्रबल सब भाँती। अबला अबल सहज जड़ जाती।।<br />
दो0&#8211;पुरुष त्यागि सक नारिहि जो बिरक्त मति धीर।।<br />
न तु कामी बिषयाबस बिमुख जो पद रघुबीर।।115(क)।।<br />
सो0-सोउ मुनि ग्याननिधान मृगनयनी बिधु मुख निरखि।<br />
बिबस होइ हरिजान नारि बिष्नु माया प्रगट।।115(ख)।।<br />


]]></item>
        <item><![CDATA[



इहाँ न पच्छपात कछु राखउँ। बेद पुरान संत मत भाषउँ।।<br />
मोह न नारि नारि कें रूपा। पन्नगारि यह रीति अनूपा।।<br />
माया भगति सुनहु तुम्ह दोऊ। नारि बर्ग जानइ सब कोऊ।।<br />
पुनि रघुबीरहि भगति पिआरी। माया खलु नर्तकी बिचारी।।<br />
भगतिहि सानुकूल रघुराया। ताते तेहि डरपति अति माया।।<br />
राम भगति निरुपम निरुपाधी। बसइ जासु उर सदा अबाधी।।<br />
तेहि बिलोकि माया सकुचाई। करि न सकइ कछु निज प्रभुताई।।<br />
अस बिचारि जे मुनि बिग्यानी। जाचहीं भगति सकल सुख खानी।।<br />
दो0-यह रहस्य रघुनाथ कर बेगि न जानइ कोइ।<br />
जो जानइ रघुपति कृपाँ सपनेहुँ मोह न होइ।।116(क)।।<br />
औरउ ग्यान भगति कर भेद सुनहु सुप्रबीन।<br />
जो सुनि होइ राम पद प्रीति सदा अबिछीन।।116(ख)।।<br />


]]></item>
        <item><![CDATA[



सुनहु तात यह अकथ कहानी। समुझत बनइ न जाइ बखानी।।<br />
ईस्वर अंस जीव अबिनासी। चेतन अमल सहज सुख रासी।।<br />
सो मायाबस भयउ गोसाईं। बँध्यो कीर मरकट की नाई।।<br />
जड़ चेतनहि ग्रंथि परि गई। जदपि मृषा छूटत कठिनई।।<br />
तब ते जीव भयउ संसारी। छूट न ग्रंथि न होइ सुखारी।।<br />
श्रुति पुरान बहु कहेउ उपाई। छूट न अधिक अधिक अरुझाई।।<br />
जीव हृदयँ तम मोह बिसेषी। ग्रंथि छूट किमि परइ न देखी।।<br />
अस संजोग ईस जब करई। तबहुँ कदाचित सो निरुअरई।।<br />
सात्त्विक श्रद्धा धेनु सुहाई। जौं हरि कृपाँ हृदयँ बस आई।।<br />
जप तप ब्रत जम नियम अपारा। जे श्रुति कह सुभ धर्म अचारा।।<br />
तेइ तृन हरित चरै जब गाई। भाव बच्छ सिसु पाइ पेन्हाई।।<br />
नोइ निबृत्ति पात्र बिस्वासा। निर्मल मन अहीर निज दासा।।<br />
परम धर्ममय पय दुहि भाई। अवटै अनल अकाम बिहाई।।<br />
तोष मरुत तब छमाँ जुड़ावै। धृति सम जावनु देइ जमावै।।<br />
मुदिताँ मथैं बिचार मथानी। दम अधार रजु सत्य सुबानी।।<br />
तब मथि काढ़ि लेइ नवनीता। बिमल बिराग सुभग सुपुनीता।।<br />
दो0-जोग अगिनि करि प्रगट तब कर्म सुभासुभ लाइ।<br />
बुद्धि सिरावैं ग्यान घृत ममता मल जरि जाइ।।117(क)।।<br />
तब बिग्यानरूपिनि बुद्धि बिसद घृत पाइ।<br />
चित्त दिआ भरि धरै दृढ़ समता दिअटि बनाइ।।117(ख)।।<br />
तीनि अवस्था तीनि गुन तेहि कपास तें काढ़ि।<br />
तूल तुरीय सँवारि पुनि बाती करै सुगाढ़ि।।117(ग)।।<br />
सो0-एहि बिधि लेसै दीप तेज रासि बिग्यानमय।।<br />
जातहिं जासु समीप जरहिं मदादिक सलभ सब।।117(घ)।।<br />


]]></item>
        <item><![CDATA[



सोहमस्मि इति बृत्ति अखंडा। दीप सिखा सोइ परम प्रचंडा।।<br />
आतम अनुभव सुख सुप्रकासा। तब भव मूल भेद भ्रम नासा।।<br />
प्रबल अबिद्या कर परिवारा। मोह आदि तम मिटइ अपारा।।<br />
तब सोइ बुद्धि पाइ उँजिआरा। उर गृहँ बैठि ग्रंथि निरुआरा।।<br />
छोरन ग्रंथि पाव जौं सोई। तब यह जीव कृतारथ होई।।<br />
छोरत ग्रंथि जानि खगराया। बिघ्न अनेक करइ तब माया।।<br />
रिद्धि सिद्धि प्रेरइ बहु भाई। बुद्धहि लोभ दिखावहिं आई।।<br />
कल बल छल करि जाहिं समीपा। अंचल बात बुझावहिं दीपा।।<br />
होइ बुद्धि जौं परम सयानी। तिन्ह तन चितव न अनहित जानी।।<br />
जौं तेहि बिघ्न बुद्धि नहिं बाधी। तौ बहोरि सुर करहिं उपाधी।।<br />
इंद्रीं द्वार झरोखा नाना। तहँ तहँ सुर बैठे करि थाना।।<br />
आवत देखहिं बिषय बयारी। ते हठि देही कपाट उघारी।।<br />
जब सो प्रभंजन उर गृहँ जाई। तबहिं दीप बिग्यान बुझाई।।<br />
ग्रंथि न छूटि मिटा सो प्रकासा। बुद्धि बिकल भइ बिषय बतासा।।<br />
इंद्रिन्ह सुरन्ह न ग्यान सोहाई। बिषय भोग पर प्रीति सदाई।।<br />
बिषय समीर बुद्धि कृत भोरी। तेहि बिधि दीप को बार बहोरी।।<br />
दो0-तब फिरि जीव बिबिध बिधि पावइ संसृति क्लेस।<br />
हरि माया अति दुस्तर तरि न जाइ बिहगेस।।118(क)।।<br />
कहत कठिन समुझत कठिन साधन कठिन बिबेक।<br />
होइ घुनाच्छर न्याय जौं पुनि प्रत्यूह अनेक।।118(ख)।।<br />


]]></item>
        <item><![CDATA[



ग्यान पंथ कृपान कै धारा। परत खगेस होइ नहिं बारा।।<br />
जो निर्बिघ्न पंथ निर्बहई। सो कैवल्य परम पद लहई।।<br />
अति दुर्लभ कैवल्य परम पद। संत पुरान निगम आगम बद।।<br />
राम भजत सोइ मुकुति गोसाई। अनइच्छित आवइ बरिआई।।<br />
जिमि थल बिनु जल रहि न सकाई। कोटि भाँति कोउ करै उपाई।।<br />
तथा मोच्छ सुख सुनु खगराई। रहि न सकइ हरि भगति बिहाई।।<br />
अस बिचारि हरि भगत सयाने। मुक्ति निरादर भगति लुभाने।।<br />
भगति करत बिनु जतन प्रयासा। संसृति मूल अबिद्या नासा।।<br />
भोजन करिअ तृपिति हित लागी। जिमि सो असन पचवै जठरागी।।<br />
असि हरिभगति सुगम सुखदाई। को अस मूढ़ न जाहि सोहाई।।<br />
दो0-सेवक सेब्य भाव बिनु भव न तरिअ उरगारि।।<br />
भजहु राम पद पंकज अस सिद्धांत बिचारि।।119(क)।।<br />
जो चेतन कहँ ज़ड़ करइ ज़ड़हि करइ चैतन्य।<br />
अस समर्थ रघुनायकहिं भजहिं जीव ते धन्य।।119(ख)।।<br />


]]></item>
        <item><![CDATA[



कहेउँ ग्यान सिद्धांत बुझाई। सुनहु भगति मनि कै प्रभुताई।।<br />
राम भगति चिंतामनि सुंदर। बसइ गरुड़ जाके उर अंतर।।<br />
परम प्रकास रूप दिन राती। नहिं कछु चहिअ दिआ घृत बाती।।<br />
मोह दरिद्र निकट नहिं आवा। लोभ बात नहिं ताहि बुझावा।।<br />
प्रबल अबिद्या तम मिटि जाई। हारहिं सकल सलभ समुदाई।।<br />
खल कामादि निकट नहिं जाहीं। बसइ भगति जाके उर माहीं।।<br />
गरल सुधासम अरि हित होई। तेहि मनि बिनु सुख पाव न कोई।।<br />
ब्यापहिं मानस रोग न भारी। जिन्ह के बस सब जीव दुखारी।।<br />
राम भगति मनि उर बस जाकें। दुख लवलेस न सपनेहुँ ताकें।।<br />
चतुर सिरोमनि तेइ जग माहीं। जे मनि लागि सुजतन कराहीं।।<br />
सो मनि जदपि प्रगट जग अहई। राम कृपा बिनु नहिं कोउ लहई।।<br />
सुगम उपाय पाइबे केरे। नर हतभाग्य देहिं भटमेरे।।<br />
पावन पर्बत बेद पुराना। राम कथा रुचिराकर नाना।।<br />
मर्मी सज्जन सुमति कुदारी। ग्यान बिराग नयन उरगारी।।<br />
भाव सहित खोजइ जो प्रानी। पाव भगति मनि सब सुख खानी।।<br />
मोरें मन प्रभु अस बिस्वासा। राम ते अधिक राम कर दासा।।<br />
राम सिंधु घन सज्जन धीरा। चंदन तरु हरि संत समीरा।।<br />
सब कर फल हरि भगति सुहाई। सो बिनु संत न काहूँ पाई।।<br />
अस बिचारि जोइ कर सतसंगा। राम भगति तेहि सुलभ बिहंगा।।<br />
दो0-ब्रह्म पयोनिधि मंदर ग्यान संत सुर आहिं।<br />
कथा सुधा मथि काढ़हिं भगति मधुरता जाहिं।।120(क)।।<br />
बिरति चर्म असि ग्यान मद लोभ मोह रिपु मारि।<br />
जय पाइअ सो हरि भगति देखु खगेस बिचारि।।120(ख)।।<br />


]]></item>
        <item><![CDATA[



पुनि सप्रेम बोलेउ खगराऊ। जौं कृपाल मोहि ऊपर भाऊ।।<br />
नाथ मोहि निज सेवक जानी। सप्त प्रस्न कहहु बखानी।।<br />
प्रथमहिं कहहु नाथ मतिधीरा। सब ते दुर्लभ कवन सरीरा।।<br />
बड़ दुख कवन कवन सुख भारी। सोउ संछेपहिं कहहु बिचारी।।<br />
संत असंत मरम तुम्ह जानहु। तिन्ह कर सहज सुभाव बखानहु।।<br />
कवन पुन्य श्रुति बिदित बिसाला। कहहु कवन अघ परम कराला।।<br />
मानस रोग कहहु समुझाई। तुम्ह सर्बग्य कृपा अधिकाई।।<br />
तात सुनहु सादर अति प्रीती। मैं संछेप कहउँ यह नीती।।<br />
नर तन सम नहिं कवनिउ देही। जीव चराचर जाचत तेही।।<br />
नरग स्वर्ग अपबर्ग निसेनी। ग्यान बिराग भगति सुभ देनी।।<br />
सो तनु धरि हरि भजहिं न जे नर। होहिं बिषय रत मंद मंद तर।।<br />
काँच किरिच बदलें ते लेही। कर ते डारि परस मनि देहीं।।<br />
नहिं दरिद्र सम दुख जग माहीं। संत मिलन सम सुख जग नाहीं।।<br />
पर उपकार बचन मन काया। संत सहज सुभाउ खगराया।।<br />
संत सहहिं दुख परहित लागी। परदुख हेतु असंत अभागी।।<br />
भूर्ज तरू सम संत कृपाला। परहित निति सह बिपति बिसाला।।<br />
सन इव खल पर बंधन करई। खाल कढ़ाइ बिपति सहि मरई।।<br />
खल बिनु स्वारथ पर अपकारी। अहि मूषक इव सुनु उरगारी।।<br />
पर संपदा बिनासि नसाहीं। जिमि ससि हति हिम उपल बिलाहीं।।<br />
दुष्ट उदय जग आरति हेतू। जथा प्रसिद्ध अधम ग्रह केतू।।<br />
संत उदय संतत सुखकारी। बिस्व सुखद जिमि इंदु तमारी।।<br />
परम धर्म श्रुति बिदित अहिंसा। पर निंदा सम अघ न गरीसा।।<br />
हर गुर निंदक दादुर होई। जन्म सहस्त्र पाव तन सोई।।<br />
द्विज निंदक बहु नरक भोग करि। जग जनमइ बायस सरीर धरि।।<br />
सुर श्रुति निंदक जे अभिमानी। रौरव नरक परहिं ते प्रानी।।<br />
होहिं उलूक संत निंदा रत। मोह निसा प्रिय ग्यान भानु गत।।<br />
सब के निंदा जे जड़ करहीं। ते चमगादुर होइ अवतरहीं।।<br />
सुनहु तात अब मानस रोगा। जिन्ह ते दुख पावहिं सब लोगा।।<br />
मोह सकल ब्याधिन्ह कर मूला। तिन्ह ते पुनि उपजहिं बहु सूला।।<br />
काम बात कफ लोभ अपारा। क्रोध पित्त नित छाती जारा।।<br />
प्रीति करहिं जौं तीनिउ भाई। उपजइ सन्यपात दुखदाई।।<br />
बिषय मनोरथ दुर्गम नाना। ते सब सूल नाम को जाना।।<br />
ममता दादु कंडु इरषाई। हरष बिषाद गरह बहुताई।।<br />
पर सुख देखि जरनि सोइ छई। कुष्ट दुष्टता मन कुटिलई।।<br />
अहंकार अति दुखद डमरुआ। दंभ कपट मद मान नेहरुआ।।<br />
तृस्ना उदरबृद्धि अति भारी। त्रिबिध ईषना तरुन तिजारी।।<br />
जुग बिधि ज्वर मत्सर अबिबेका। कहँ लागि कहौं कुरोग अनेका।।<br />
दो0-एक ब्याधि बस नर मरहिं ए असाधि बहु ब्याधि।<br />
पीड़हिं संतत जीव कहुँ सो किमि लहै समाधि।।121(क)।।<br />
नेम धर्म आचार तप ग्यान जग्य जप दान।<br />
भेषज पुनि कोटिन्ह नहिं रोग जाहिं हरिजान।।121(ख)।।<br />


]]></item>
        <item><![CDATA[



एहि बिधि सकल जीव जग रोगी। सोक हरष भय प्रीति बियोगी।।<br />
मानक रोग कछुक मैं गाए। हहिं सब कें लखि बिरलेन्ह पाए।।<br />
जाने ते छीजहिं कछु पापी। नास न पावहिं जन परितापी।।<br />
बिषय कुपथ्य पाइ अंकुरे। मुनिहु हृदयँ का नर बापुरे।।<br />
राम कृपाँ नासहि सब रोगा। जौं एहि भाँति बनै संयोगा।।<br />
सदगुर बैद बचन बिस्वासा। संजम यह न बिषय कै आसा।।<br />
रघुपति भगति सजीवन मूरी। अनूपान श्रद्धा मति पूरी।।<br />
एहि बिधि भलेहिं सो रोग नसाहीं। नाहिं त जतन कोटि नहिं जाहीं।।<br />
जानिअ तब मन बिरुज गोसाँई। जब उर बल बिराग अधिकाई।।<br />
सुमति छुधा बाढ़इ नित नई। बिषय आस दुर्बलता गई।।<br />
बिमल ग्यान जल जब सो नहाई। तब रह राम भगति उर छाई।।<br />
सिव अज सुक सनकादिक नारद। जे मुनि ब्रह्म बिचार बिसारद।।<br />
सब कर मत खगनायक एहा। करिअ राम पद पंकज नेहा।।<br />
श्रुति पुरान सब ग्रंथ कहाहीं। रघुपति भगति बिना सुख नाहीं।।<br />
कमठ पीठ जामहिं बरु बारा। बंध्या सुत बरु काहुहि मारा।।<br />
फूलहिं नभ बरु बहुबिधि फूला। जीव न लह सुख हरि प्रतिकूला।।<br />
तृषा जाइ बरु मृगजल पाना। बरु जामहिं सस सीस बिषाना।।<br />
अंधकारु बरु रबिहि नसावै। राम बिमुख न जीव सुख पावै।।<br />
हिम ते अनल प्रगट बरु होई। बिमुख राम सुख पाव न कोई।।<br />
दो0=बारि मथें घृत होइ बरु सिकता ते बरु तेल।<br />
बिनु हरि भजन न भव तरिअ यह सिद्धांत अपेल।।122(क)।।<br />
मसकहि करइ बिंरंचि प्रभु अजहि मसक ते हीन।<br />
अस बिचारि तजि संसय रामहि भजहिं प्रबीन।।122(ख)।।<br />
श्लोक- विनिच्श्रितं वदामि ते न अन्यथा वचांसि मे।<br />
हरिं नरा भजन्ति येऽतिदुस्तरं तरन्ति ते।।122(ग)।।<br />


]]></item>
        <item><![CDATA[



कहेउँ नाथ हरि चरित अनूपा। ब्यास समास स्वमति अनुरुपा।।<br />
श्रुति सिद्धांत इहइ उरगारी। राम भजिअ सब काज बिसारी।।<br />
प्रभु रघुपति तजि सेइअ काही। मोहि से सठ पर ममता जाही।।<br />
तुम्ह बिग्यानरूप नहिं मोहा। नाथ कीन्हि मो पर अति छोहा।।<br />
पूछिहुँ राम कथा अति पावनि। सुक सनकादि संभु मन भावनि।।<br />
सत संगति दुर्लभ संसारा। निमिष दंड भरि एकउ बारा।।<br />
देखु गरुड़ निज हृदयँ बिचारी। मैं रघुबीर भजन अधिकारी।।<br />
सकुनाधम सब भाँति अपावन। प्रभु मोहि कीन्ह बिदित जग पावन।।<br />
दो0-आजु धन्य मैं धन्य अति जद्यपि सब बिधि हीन।<br />
निज जन जानि राम मोहि संत समागम दीन।।123(क)।।<br />
नाथ जथामति भाषेउँ राखेउँ नहिं कछु गोइ।<br />
चरित सिंधु रघुनायक थाह कि पावइ कोइ।।123।।<br />


]]></item>
        <item><![CDATA[



सुमिरि राम के गुन गन नाना। पुनि पुनि हरष भुसुंडि सुजाना।।<br />
महिमा निगम नेति करि गाई। अतुलित बल प्रताप प्रभुताई।।<br />
सिव अज पूज्य चरन रघुराई। मो पर कृपा परम मृदुलाई।।<br />
अस सुभाउ कहुँ सुनउँ न देखउँ। केहि खगेस रघुपति सम लेखउँ।।<br />
साधक सिद्ध बिमुक्त उदासी। कबि कोबिद कृतग्य संन्यासी।।<br />
जोगी सूर सुतापस ग्यानी। धर्म निरत पंडित बिग्यानी।।<br />
तरहिं न बिनु सेएँ मम स्वामी। राम नमामि नमामि नमामी।।<br />
सरन गएँ मो से अघ रासी। होहिं सुद्ध नमामि अबिनासी।।<br />
दो0-जासु नाम भव भेषज हरन घोर त्रय सूल।<br />
सो कृपालु मोहि तो पर सदा रहउ अनुकूल।।124(क)।।<br />
सुनि भुसुंडि के बचन सुभ देखि राम पद नेह।<br />
बोलेउ प्रेम सहित गिरा गरुड़ बिगत संदेह।।124(ख)।।<br />


]]></item>
        <item><![CDATA[



मै कृत्कृत्य भयउँ तव बानी। सुनि रघुबीर भगति रस सानी।।<br />
राम चरन नूतन रति भई। माया जनित बिपति सब गई।।<br />
मोह जलधि बोहित तुम्ह भए। मो कहँ नाथ बिबिध सुख दए।।<br />
मो पहिं होइ न प्रति उपकारा। बंदउँ तव पद बारहिं बारा।।<br />
पूरन काम राम अनुरागी। तुम्ह सम तात न कोउ बड़भागी।।<br />
संत बिटप सरिता गिरि धरनी। पर हित हेतु सबन्ह कै करनी।।<br />
संत हृदय नवनीत समाना। कहा कबिन्ह परि कहै न जाना।।<br />
निज परिताप द्रवइ नवनीता। पर दुख द्रवहिं संत सुपुनीता।।<br />
जीवन जन्म सुफल मम भयऊ। तव प्रसाद संसय सब गयऊ।।<br />
जानेहु सदा मोहि निज किंकर। पुनि पुनि उमा कहइ बिहंगबर।।<br />
दो0-तासु चरन सिरु नाइ करि प्रेम सहित मतिधीर।<br />
गयउ गरुड़ बैकुंठ तब हृदयँ राखि रघुबीर।।125(क)।।<br />
गिरिजा संत समागम सम न लाभ कछु आन।<br />
बिनु हरि कृपा न होइ सो गावहिं बेद पुरान।।125(ख)।।<br />


]]></item>
        <item><![CDATA[



कहेउँ परम पुनीत इतिहासा। सुनत श्रवन छूटहिं भव पासा।।<br />
प्रनत कल्पतरु करुना पुंजा। उपजइ प्रीति राम पद कंजा।।<br />
मन क्रम बचन जनित अघ जाई। सुनहिं जे कथा श्रवन मन लाई।।<br />
तीर्थाटन साधन समुदाई। जोग बिराग ग्यान निपुनाई।।<br />
नाना कर्म धर्म ब्रत दाना। संजम दम जप तप मख नाना।।<br />
भूत दया द्विज गुर सेवकाई। बिद्या बिनय बिबेक बड़ाई।।<br />
जहँ लगि साधन बेद बखानी। सब कर फल हरि भगति भवानी।।<br />
सो रघुनाथ भगति श्रुति गाई। राम कृपाँ काहूँ एक पाई।।<br />
दो0-मुनि दुर्लभ हरि भगति नर पावहिं बिनहिं प्रयास।<br />
जे यह कथा निरंतर सुनहिं मानि बिस्वास।।126।।<br />


]]></item>
        <item><![CDATA[



सोइ सर्बग्य गुनी सोइ ग्याता। सोइ महि मंडित पंडित दाता।।<br />
धर्म परायन सोइ कुल त्राता। राम चरन जा कर मन राता।।<br />
नीति निपुन सोइ परम सयाना। श्रुति सिद्धांत नीक तेहिं जाना।।<br />
सोइ कबि कोबिद सोइ रनधीरा। जो छल छाड़ि भजइ रघुबीरा।।<br />
धन्य देस सो जहँ सुरसरी। धन्य नारि पतिब्रत अनुसरी।।<br />
धन्य सो भूपु नीति जो करई। धन्य सो द्विज निज धर्म न टरई।।<br />
सो धन धन्य प्रथम गति जाकी। धन्य पुन्य रत मति सोइ पाकी।।<br />
धन्य घरी सोइ जब सतसंगा। धन्य जन्म द्विज भगति अभंगा।।<br />
दो0-सो कुल धन्य उमा सुनु जगत पूज्य सुपुनीत।<br />
श्रीरघुबीर परायन जेहिं नर उपज बिनीत।।127।।<br />


]]></item>
        <item><![CDATA[



मति अनुरूप कथा मैं भाषी। जद्यपि प्रथम गुप्त करि राखी।।<br />
तव मन प्रीति देखि अधिकाई। तब मैं रघुपति कथा सुनाई।।<br />
यह न कहिअ सठही हठसीलहि। जो मन लाइ न सुन हरि लीलहि।।<br />
कहिअ न लोभिहि क्रोधहि कामिहि। जो न भजइ सचराचर स्वामिहि।।<br />
द्विज द्रोहिहि न सुनाइअ कबहूँ। सुरपति सरिस होइ नृप जबहूँ।।<br />
राम कथा के तेइ अधिकारी। जिन्ह कें सतसंगति अति प्यारी।।<br />
गुर पद प्रीति नीति रत जेई। द्विज सेवक अधिकारी तेई।।<br />
ता कहँ यह बिसेष सुखदाई। जाहि प्रानप्रिय श्रीरघुराई।।<br />
दो0-राम चरन रति जो चह अथवा पद निर्बान।<br />
भाव सहित सो यह कथा करउ श्रवन पुट पान।।128।।<br />


]]></item>
        <item><![CDATA[



राम कथा गिरिजा मैं बरनी। कलि मल समनि मनोमल हरनी।।<br />
संसृति रोग सजीवन मूरी। राम कथा गावहिं श्रुति सूरी।।<br />
एहि महँ रुचिर सप्त सोपाना। रघुपति भगति केर पंथाना।।<br />
अति हरि कृपा जाहि पर होई। पाउँ देइ एहिं मारग सोई।।<br />
मन कामना सिद्धि नर पावा। जे यह कथा कपट तजि गावा।।<br />
कहहिं सुनहिं अनुमोदन करहीं। ते गोपद इव भवनिधि तरहीं।।<br />
सुनि सब कथा हृदयँ अति भाई। गिरिजा बोली गिरा सुहाई।।<br />
नाथ कृपाँ मम गत संदेहा। राम चरन उपजेउ नव नेहा।।<br />
दो0-मैं कृतकृत्य भइउँ अब तव प्रसाद बिस्वेस।<br />
उपजी राम भगति दृढ़ बीते सकल कलेस।।129।।<br />


]]></item>
        <item><![CDATA[



यह सुभ संभु उमा संबादा। सुख संपादन समन बिषादा।।<br />
भव भंजन गंजन संदेहा। जन रंजन सज्जन प्रिय एहा।।<br />
राम उपासक जे जग माहीं। एहि सम प्रिय तिन्ह के कछु नाहीं।।<br />
रघुपति कृपाँ जथामति गावा। मैं यह पावन चरित सुहावा।।<br />
एहिं कलिकाल न साधन दूजा। जोग जग्य जप तप ब्रत पूजा।।<br />
रामहि सुमिरिअ गाइअ रामहि। संतत सुनिअ राम गुन ग्रामहि।।<br />
जासु पतित पावन बड़ बाना। गावहिं कबि श्रुति संत पुराना।।<br />
ताहि भजहि मन तजि कुटिलाई। राम भजें गति केहिं नहिं पाई।।<br />
छं0-पाई न केहिं गति पतित पावन राम भजि सुनु सठ मना।<br />
गनिका अजामिल ब्याध गीध गजादि खल तारे घना।।<br />
आभीर जमन किरात खस स्वपचादि अति अघरूप जे।<br />
कहि नाम बारक तेपि पावन होहिं राम नमामि ते।।1।।<br />
रघुबंस भूषन चरित यह नर कहहिं सुनहिं जे गावहीं।<br />
कलि मल मनोमल धोइ बिनु श्रम राम धाम सिधावहीं।।<br />
सत पंच चौपाईं मनोहर जानि जो नर उर धरै।<br />
दारुन अबिद्या पंच जनित बिकार श्रीरघुबर हरै।।2।।<br />
सुंदर सुजान कृपा निधान अनाथ पर कर प्रीति जो।<br />
सो एक राम अकाम हित निर्बानप्रद सम आन को।।<br />
जाकी कृपा लवलेस ते मतिमंद तुलसीदासहूँ।<br />
पायो परम बिश्रामु राम समान प्रभु नाहीं कहूँ।।3।।<br />
दो0-मो सम दीन न दीन हित तुम्ह समान रघुबीर।<br />
अस बिचारि रघुबंस मनि हरहु बिषम भव भीर।।130(क)।।<br />
कामिहि नारि पिआरि जिमि लोभहि प्रिय जिमि दाम।<br />
तिमि रघुनाथ निरंतर प्रिय लागहु मोहि राम।।130(ख)।।<br />
श्लोक-यत्पूर्व प्रभुणा कृतं सुकविना श्रीशम्भुना दुर्गमं<br />
श्रीमद्रामपदाब्जभक्तिमनिशं प्राप्त्यै तु रामायणम्।<br />
मत्वा तद्रघुनाथमनिरतं स्वान्तस्तमःशान्तये<br />
भाषाबद्धमिदं चकार तुलसीदासस्तथा मानसम्।।1।।<br />
पुण्यं पापहरं सदा शिवकरं विज्ञानभक्तिप्रदं<br />
मायामोहमलापहं सुविमलं प्रेमाम्बुपूरं शुभम्।<br />
श्रीमद्रामचरित्रमानसमिदं भक्त्यावगाहन्ति ये<br />
ते संसारपतङ्गघोरकिरणैर्दह्यन्ति नो मानवाः।।2।।<br />
मासपारायण, तीसवाँ विश्राम<br />
नवान्हपारायण, नवाँ विश्राम<br />
&#8212;&#8212;&#8212;<br />
इति श्रीमद्रामचरितमानसे सकलकलिकलुषविध्वंसने<br />
सप्तमः सोपानः समाप्तः।<br />
(उत्तरकाण्ड समाप्त)<br />


]]></item>
        <item><![CDATA[



आरति श्रीरामायनजी की। कीरति कलित ललित सिय पी की।।<br />
गावत ब्रह्मादिक मुनि नारद। बालमीक बिग्यान बिसारद।<br />
सुक सनकादि सेष अरु सारद। बरनि पवनसुत कीरति नीकी।।1।।<br />
गावत बेद पुरान अष्टदस। छओ सास्त्र सब ग्रंथन को रस।<br />
मुनि जन धन संतन को सरबस। सार अंस संमत सबही की।।2।।<br />
गावत संतत संभु भवानी। अरु घटसंभव मुनि बिग्यानी।<br />
ब्यास आदि कबिबर्ज बखानी। कागभुसुंडि गरुड के ही की।।3।।<br />
कलिमल हरनि बिषय रस फीकी। सुभग सिंगार मुक्ति जुबती की।<br />
दलन रोग भव मूरि अमी की। तात मात सब बिधि तुलसी की।।4।।<br />


]]></item>

    </string-array>

    <string-array name="HANUMAN_CHALISA">

        <item></item>
        <item>
            <![CDATA[
                ॥दोहा॥<br /> <br /> श्रीगुरु चरन सरोज रज निज मनु मुकुरु सुधारि ।<br /> बरनउँ रघुबर बिमल जसु जो दायकु फल चारि ॥<br /> <br /> बुद्धिहीन तनु जानिके सुमिरौं पवन-कुमार ।<br /> बल बुधि बिद्या देहु मोहिं हरहु कलेस बिकार ॥</p>
<p>॥चौपाई॥<br /> <br /> जय हनुमान ज्ञान गुन सागर ।<br /> जय कपीस तिहुँ लोक उजागर ॥१॥<br /> <br /> राम दूत अतुलित बल धामा ।<br /> अञ्जनि-पुत्र पवनसुत नामा ॥२॥<br /> <br /> महाबीर बिक्रम बजरङ्गी ।<br /> कुमति निवार सुमति के सङ्गी ॥३॥<br /> <br /> कञ्चन बरन बिराज सुबेसा ।<br /> कानन कुण्डल कुञ्चित केसा ॥४॥</p>

<p>हाथ बज्र औ ध्वजा बिराजै ।<br /> काँधे मूँज जनेउ साजै ॥५॥<br /> <br />सङ्कर सुवन केसरीनन्दन ।<br /> तेज प्रताप महा जग बन्दन ॥६॥</p>
<p>बिद्यावान गुनी अति चातुर ।<br /> राम काज करिबे को आतुर ॥७॥<br /> <br /> प्रभु चरित्र सुनिबे को रसिया ।<br /> राम लखन सीता मन बसिया ॥८॥<br /> <br /> सूक्ष्म रूप धरि सियहिं दिखावा ।<br /> बिकट रूप धरि लङ्क जरावा ॥९॥<br /> <br /> भीम रूप धरि असुर सँहारे ।<br /> रामचन्द्र के काज सँवारे ॥१०॥<br /> <br /> लाय सञ्जीवन लखन जियाये ।<br /> श्रीरघुबीर हरषि उर लाये ॥११॥<br /> <br /> रघुपति कीह्नी बहुत बड़ाई ।<br /> तुम मम प्रिय भरतहि सम भाई ॥१२॥<br /> <br /> सहस बदन तुह्मारो जस गावैं ।<br /> अस कहि श्रीपति कण्ठ लगावैं ॥१३॥<br /> <br /> सनकादिक ब्रह्मादि मुनीसा ।<br /> नारद सारद सहित अहीसा ॥१४॥<br /> <br /> जम कुबेर दिगपाल जहाँ ते ।<br /> कबि कोबिद कहि सके कहाँ ते ॥१५॥<br /> <br /> तुम उपकार सुग्रीवहिं कीह्ना ।<br /> राम मिलाय राज पद दीह्ना ॥१६॥<br /> <br /> तुह्मरो मन्त्र बिभीषन माना ।<br /> लङ्केस्वर भए सब जग जाना ॥१७॥<br /> <br /> जुग सहस्र जोजन पर भानु ।<br /> लील्यो ताहि मधुर फल जानू ॥१८॥<br /> <br /> प्रभु मुद्रिका मेलि मुख माहीं ।<br /> जलधि लाँघि गये अचरज नाहीं ॥१९॥<br /> <br /> दुर्गम काज जगत के जेते ।<br /> सुगम अनुग्रह तुह्मरे तेते ॥२०॥<br /> <br /> राम दुआरे तुम रखवारे ।<br /> होत न आज्ञा बिनु पैसारे ॥२१॥<br /> <br /> सब सुख लहै तुह्मारी सरना ।<br /> तुम रच्छक काहू को डर ना ॥२२॥<br /> <br /> आपन तेज सह्मारो आपै ।<br /> तीनों लोक हाँक तें काँपै ॥२३॥<br /> <br /> भूत पिसाच निकट नहिं आवै ।<br /> महाबीर जब नाम सुनावै ॥२४॥<br /> <br /> नासै रोग हरै सब पीरा ।<br /> जपत निरन्तर हनुमत बीरा ॥२५॥<br /> <br /> सङ्कट तें हनुमान छुड़ावै ।<br /> मन क्रम बचन ध्यान जो लावै ॥२६॥<br /> <br /> सब पर राम तपस्वी राजा ।<br /> तिन के काज सकल तुम साजा ॥२७॥<br /> <br /> और मनोरथ जो कोई लावै ।<br /> सोई अमित जीवन फल पावै ॥२८॥<br /> <br /> चारों जुग परताप तुह्मारा ।<br /> है परसिद्ध जगत उजियारा ॥२९॥<br /> <br /> साधु सन्त के तुम रखवारे ।<br /> असुर निकन्दन राम दुलारे ॥३०॥<br /> <br /> अष्टसिद्धि नौ निधि के दाता ।<br /> अस बर दीन जानकी माता ॥३१॥<br /> <br /> राम रसायन तुह्मरे पासा ।<br /> सदा रहो रघुपति के दासा ॥३२॥<br /> <br /> तुह्मरे भजन राम को पावै ।<br /> जनम जनम के दुख बिसरावै ॥३३॥<br /> <br /> अन्त काल रघुबर पुर जाई ।<br /> जहाँ जन्म हरिभक्त कहाई ॥३४॥<br /> <br /> और देवता चित्त न धरई ।<br /> हनुमत सेइ सर्ब सुख करई ॥३५॥<br /> <br /> सङ्कट कटै मिटै सब पीरा ।<br /> जो सुमिरै हनुमत बलबीरा ॥३६॥<br /> <br /> जय जय जय हनुमान गोसाईं ।<br /> कृपा करहु गुरुदेव की नाईं ॥३७॥<br /> <br /> जो सत बार पाठ कर कोई ।<br /> छूटहि बन्दि महा सुख होई ॥३८॥<br /> <br /> जो यह पढ़ै हनुमान चालीसा ।<br /> होय सिद्धि साखी गौरीसा ॥३९॥<br /> <br /> तुलसीदास सदा हरि चेरा ।<br /> कीजै नाथ हृदय महँ डेरा ॥४०॥ <br /> <br /> ॥दोहा॥<br /> <br /> पवनतनय सङ्कट हरन मङ्गल मूरति रूप ।<br /> राम लखन सीता सहित हृदय बसहु सुर भूप ॥</p>
<p>Hanuman Chalisa <br /> 

            ]]>
        </item>

    </string-array>

    <string-array name="RAM_RAKSHA_STOTRA">
        <item></item>
        <item>
            <![CDATA[
<div>॥ श्रीरामरक्षास्तोत्रम्‌ ॥</div>

<div>श्रीगणेशायनम: ।<br>
अस्य श्रीरामरक्षास्तोत्रमन्त्रस्य ।<br>
बुधकौशिक ऋषि: ।<br>
श्रीसीतारामचंद्रोदेवता ।</span><br>
अनुष्टुप्‌ छन्द: । सीता शक्ति: ।<br>
श्रीमद्‌हनुमान्‌ कीलकम्‌ ।<br>
श्रीसीतारामचंद्रप्रीत्यर्थे जपे विनियोग: ॥</div>

<div >॥ अथ ध्यानम्‌ ॥</div>
<div >ध्यायेदाजानुबाहुं धृतशरधनुषं बद्दद्पद्‌मासनस्थं ।<br>
पीतं वासोवसानं नवकमलदलस्पर्धिनेत्रं प्रसन्नम्‌ ॥<br>
वामाङ्‌कारूढसीता मुखकमलमिलल्लोचनं नीरदाभं ।<br>
नानालङ्‌कारदीप्तं दधतमुरुजटामण्डनं रामचंद्रम्‌ ॥<br>
<br>
<div >॥ इति ध्यानम्‌ ॥&nbsp;</div>

<div >चरितं रघुनाथस्य शतकोटिप्रविस्तरम्‌ ।
<br>
एकैकमक्षरं पुंसां महापातकनाशनम्‌ ॥१॥&nbsp;</div>

<div >ध्यात्वा नीलोत्पलश्यामं रामं राजीवलोचनम्‌ ।
<br>
जानकीलक्ष्मणॊपेतं जटामुकुटमण्डितम्‌ ॥२॥&nbsp;</div>

<div >सासितूणधनुर्बाणपाणिं नक्तं चरान्तकम्‌ ।
<br>
स्वलीलया जगत्त्रातुमाविर्भूतमजं विभुम्‌ ॥३॥</div>

<div >रामरक्षां पठॆत्प्राज्ञ: पापघ्नीं सर्वकामदाम्‌ ।
<br>
<div >शिरो मे राघव: पातु भालं दशरथात्मज: ॥४॥</div>

<div >कौसल्येयो दृशौ पातु विश्वामित्रप्रिय: श्रुती ।
<br>
घ्राणं पातु मखत्राता मुखं सौमित्रिवत्सल: ॥५॥</div>

<div >जिव्हां विद्दानिधि: पातु कण्ठं भरतवंदित: ।
</br>
स्कन्धौ दिव्यायुध: पातु भुजौ भग्नेशकार्मुक: ॥६॥</div>

<div >करौ सीतपति: पातु हृदयं जामदग्न्यजित्‌ ।
</br>
मध्यं पातु खरध्वंसी नाभिं जाम्बवदाश्रय: ॥७॥</div>

<div >सुग्रीवेश: कटी पातु सक्थिनी हनुमत्प्रभु: ।
</br>
ऊरू रघुत्तम: पातु रक्ष:कुलविनाशकृत्‌ ॥८॥</div>

<div >जानुनी सेतुकृत्पातु जङ्‌घे दशमुखान्तक: ।
</br>
पादौ बिभीषणश्रीद: पातु रामोSखिलं वपु: ॥९॥</div>

<div> एतां रामबलोपेतां रक्षां य: सुकृती पठॆत्‌ ।
<br>
स चिरायु: सुखी पुत्री विजयी विनयी भवेत्‌ ॥१०॥</div>

<div> पातालभूतलव्योम चारिणश्छद्‌मचारिण: ।
</br>
न द्र्ष्टुमपि शक्तास्ते रक्षितं रामनामभि: ॥११॥</div>

<div >रामेति रामभद्रेति रामचंद्रेति वा स्मरन्‌ ।
<br>
नरो न लिप्यते पापै भुक्तिं मुक्तिं च विन्दति ॥१२॥</div>

<div> जगज्जेत्रैकमन्त्रेण रामनाम्नाभिरक्षितम्‌ ।
<br>
य: कण्ठे धारयेत्तस्य करस्था: सर्वसिद्द्दय: ॥१३॥</div>

<div> वज्रपंजरनामेदं यो रामकवचं स्मरेत्‌ ।
<br>
अव्याहताज्ञ: सर्वत्र लभते जयमंगलम्‌ ॥१४॥</div>

<div>आदिष्टवान्‌ यथा स्वप्ने रामरक्षामिमां हर: ।
<br>
तथा लिखितवान्‌ प्रात: प्रबुद्धो बुधकौशिक: ॥१५॥</div>

<div>आराम: कल्पवृक्षाणां विराम: सकलापदाम्‌ ।
<br>
अभिरामस्त्रिलोकानां राम: श्रीमान्‌ स न: प्रभु: ॥१६॥</div>

<div> तरुणौ रूपसंपन्नौ सुकुमारौ महाबलौ ।
<br>
पुण्डरीकविशालाक्षौ चीरकृष्णाजिनाम्बरौ ॥१७॥</div>

<div>फलमूलशिनौ दान्तौ तापसौ ब्रह्मचारिणौ ।
<br>
पुत्रौ दशरथस्यैतौ भ्रातरौ रामलक्ष्मणौ ॥१८॥</div>

<div>शरण्यौ सर्वसत्वानां श्रेष्ठौ सर्वधनुष्मताम्‌ ।
<br>
रक्ष:कुलनिहन्तारौ त्रायेतां नो रघुत्तमौ ॥१९॥</div>

<div>आत्तसज्जधनुषा विषुस्पृशा वक्षया शुगनिषङ्‌ग सङि‌गनौ ।
<br>
रक्षणाय मम रामलक्ष्मणा वग्रत: पथि सदैव गच्छताम्‌ ॥२०॥</div>

<div> संनद्ध: कवची खड्‌गी चापबाणधरो युवा ।
<br>
गच्छन्‌मनोरथोSस्माकं राम: पातु सलक्ष्मण: ॥२१॥</div>

<div> रामो दाशरथि: शूरो लक्ष्मणानुचरो बली ।
<br>
काकुत्स्थ: पुरुष: पूर्ण: कौसल्येयो रघुत्तम: ॥२२॥</div>

<div > वेदान्तवेद्यो यज्ञेश: पुराणपुरुषोत्तम: ।
<br>
जानकीवल्लभ: श्रीमानप्रमेय पराक्रम: ॥२३॥</div>

<div> इत्येतानि जपेन्नित्यं मद्‌भक्त: श्रद्धयान्वित: ।
<br>
अश्वमेधायुतं पुण्यं संप्राप्नोति न संशय: ॥२४॥</div>

<div>रामं दूर्वादलश्यामं पद्‌माक्षं पीतवाससम्‌ ।
<br>
स्तुवन्ति नामभिर्दिव्यैर्न ते संसारिणो नर: ॥२५॥</div>

<div>रामं लक्शमण पूर्वजं रघुवरं सीतापतिं सुंदरम्‌ ।
<br>
काकुत्स्थं करुणार्णवं गुणनिधिं विप्रप्रियं धार्मिकम्‌&nbsp;</div>

<div>राजेन्द्रं सत्यसंधं दशरथनयं श्यामलं शान्तमूर्तिम्‌ ।
<br>
वन्दे लोकभिरामं रघुकुलतिलकं राघवं रावणारिम्‌ ॥२६॥</div>

<div>रामाय रामभद्राय रामचंद्राय वेधसे ।
<br>
रघुनाथाय नाथाय सीताया: पतये नम: ॥२७॥&nbsp;</div>

<div>श्रीराम राम रघुनन्दन राम राम ।
<br>
श्रीराम राम भरताग्रज राम राम ।</div>

<div>श्रीराम राम रणकर्कश राम राम ।
<br>
श्रीराम राम शरणं भव राम राम ॥२८॥</div>

<div>श्रीरामचन्द्रचरणौ मनसा स्मरामि ।
<br>
श्रीरामचन्द्रचरणौ वचसा गृणामि ।</div>

<div>श्रीरामचन्द्रचरणौ शिरसा नमामि ।
 <br>
श्रीरामचन्द्रचरणौ शरणं प्रपद्ये ॥२९॥</div>

<div>माता रामो मत्पिता रामचंन्द्र: ।
<br>
स्वामी रामो मत्सखा रामचंद्र: ।</div>

<div >सर्वस्वं मे रामचन्द्रो दयालु ।
<br>
नान्यं जाने नैव जाने न जाने ॥३०॥</div>

<div>दक्षिणे लक्ष्मणो यस्य वामे तु जनकात्मजा ।
<br>
पुरतो मारुतिर्यस्य तं वन्दे रघुनंदनम्‌ ॥३१॥</div>

<div>लोकाभिरामं रनरङ्‌गधीरं राजीवनेत्रं रघुवंशनाथम्‌ ।
<br>
कारुण्यरूपं करुणाकरंतं श्रीरामचंद्रं शरणं प्रपद्ये ॥३२॥</div>

<div>मनोजवं मारुततुल्यवेगं जितेन्द्रियं बुद्धिमतां वरिष्ठम्‌ ।
<br>
वातात्मजं वानरयूथमुख्यं श्रीरामदूतं शरणं प्रपद्ये ॥३३॥</div>

<div>कूजन्तं रामरामेति मधुरं मधुराक्षरम्‌ ।
<br>
आरुह्य कविताशाखां वन्दे वाल्मीकिकोकिलम्‌ ॥३४॥</div>

<div>आपदामपहर्तारं दातारं सर्वसंपदाम्‌ ।
<br>
लोकाभिरामं श्रीरामं भूयो भूयो नमाम्यहम्‌ ॥३५॥</div>

<div> भर्जनं भवबीजानामर्जनं सुखसंपदाम्‌ ।
<br>
तर्जनं यमदूतानां रामरामेति गर्जनम्‌ ॥३६॥</div>

<div>रामो राजमणि: सदा विजयते रामं रमेशं भजे ।
<br>
रामेणाभिहता निशाचरचमू रामाय तस्मै नम: ।
<br>
रामान्नास्ति परायणं परतरं रामस्य दासोSस्म्यहम्‌ ।
<br>
रामे चित्तलय: सदा भवतु मे भो राम मामुद्धर ॥३७॥</div>

<div>राम रामेति रामेति रमे रामे मनोरमे ।
<br>
सहस्रनाम तत्तुल्यं रामनाम वरानने ॥३८॥</div>

<div>इति श्रीबुधकौशिकविरचितं श्रीरामरक्षास्तोत्रं संपूर्णम्‌ ॥</div>

<div>॥ श्री सीतारामचंद्रार्पणमस्तु ॥</div>

</div></div>
            ]]>
        </item>

    </string-array>
</resources>

